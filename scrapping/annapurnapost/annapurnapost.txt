काठमाडौं : नेपाली बजारमा आज सुनको मूल्यमा सामान्य वृद्धि भएको छ। नेपाल सुनचाँदी व्यवसायी महासङ्घका अनुसार आज छापाबाल सुन प्रतितोला रु ८०० ले वृद्धि भई रु ९४ हजार ९०० मा कारोबार भएको छ। सोमबार प्रतितोला रु ९४ हजार १०० मा कारोबार भएको थियो।

यस्तै तेजाबी सुनमा पनि रु ८०० ले नै वृद्धि भएको छ। सोमबार प्रतितोला रु ९३ हजार ६०० मा कारोबार भएको तेजाबी सुन आज भने रु ९४ हजार ४०० मा कारोबार भएको छ। यस्तै चाँदी प्रतितोला रु २० ले वृद्धि भएको छ। सोमबार प्रतितोला रु एक हजार १८० मा कारोबार भएको चाँदी आज भने रु एक हजार २०० मा कारोबार भएको छ। रासस
परासी : पश्चिम नवलपरासीमा यसवर्ष धान उत्पादनमा कमी आउने भएको छ । कोरोना र बाढीका कारण उत्पादनमा कमी आउने भएको हो । कोरोनाका कारण समयमा सहजरुपमा मलखाद नपाउनु र बाढीका कारण लगाएको धान डुबेपछि धान उत्पादनमा कमी आउने कृषि ज्ञान केन्द्र नवलपरासीले जनाएको छ ।&nbsp;

जिल्लामा कुल २१ हजार १ सय ७५ हेक्टर क्षेत्रफलमा धानखेती हुँदै आएको छ । गतवर्ष ९० हजार ३ सय ७५ मेट्रिक टन धान उत्पादन भएको जिल्लामा यसवर्ष १५ देखि २० प्रतिशतले कमी आउने केन्द्रकी कृषि प्रसार अधिकृत मनिषा पौडेलले बताइन् ।&nbsp;

बाढीका कारण मात्र पाल्हीनन्दन र सरावल गाउँपालिकामा करिब २ हजारबढी हेक्टरको धानबाली पूर्णरुपले नष्ट भएको उनले जानकारी दिइन् । जिल्लाका अधिकांश किसान यतिबेला धान काट्न व्यस्त छन् ।&nbsp;

तर भित्राउने समयमा आएको बाढीले धान नष्ट भएपछि किसान चिन्तित भएका छन् ।समयमा मलखाद नपाउनु र बाढीका कारण आफ्नो ७५ प्रतिशत धान नष्ट भएको सरावल गाउँपालिका जनकपुरका किसान इन्द्रकमल चौधरीले बताए ।&nbsp;

काट्न तयार भएको धान बाढीले नष्ट बनाएपनि अहिलेसम्म पालिकाले कुनै पनि राहत उपलब्ध नगराएको उनले गुनासो गरे । पालिकाहरुले भने किसानलाई तत्काल कुनै राहत उपलब्ध गराउन नसकिने बताएका छन् ।&nbsp;

धानबालीमा राहत उपलब्ध गराउन नसके पनि हिउँदेबालीमा राहतका कार्यक्रम ल्याउने सरावल गाउँपालिकाका अध्यक्ष राधेश्याम चौधरीले बताए । 'धान काट्ने समय भएकाले किसानका लागि अब गहुँको बिउमा ५० प्रतिशत अनुदान दिएर सहयोग गछौं,'चौधरीले भने ।&nbsp;

जिल्लाको अधिकांश क्षेत्रफलमा धानखेती हुँदै आएको छ । धेरै किसानले धान बेचेर घर खर्च चलाउँदै आएका छन् । यसवर्ष मात्र होइन हरेक वर्ष किसानले समयमा मलखाद र बिउ पाउन सकेका छैनन् । जसका कारण हरेक वर्ष जिल्लामा धान उत्पादनमा कमि हुँदै आएको छ । जिल्लामा बहुगुणी–२, राम धान, सावा मन्सुली, राधा–४ लगायतका प्रजातिका धान लगाउने गरिन्छ ।&nbsp;


विराटनगर :&nbsp;देशका विभिन्न स्थानमा रहेका क्षेत्रीय विमानस्थलको स्तरोन्नतिका लागि संघीय सरकारले प्रदेश र स्थानीय तहसँग सहकार्य सुरु गरेको छ। विमानस्थल सबै संघीय सरकार मातहत रहेको र देश संघीय संरचनामा गएसँगै यसको विकास र विस्तारका लागि संधीय सरकारले प्रदेश र तहसँग समझदारी गर्न सुरु गरेको हो।&nbsp;

संस्कृति पर्यटन तथा नागरिक उड्डयन मन्त्रालयले हालसम्म दुई प्रदेशसँग यस किसिमको समझदारी गरिसकेको छ। त्यसमध्ये एक तहसँग पनि समझदारी पत्रमा हस्ताक्षर भएको संस्कृति पर्यटन तथा नागरिक उड्डयनमन्त्री योगेश भट्टराईले बताए।&nbsp;

यसै क्रममा गत बिहीबार सुर्खेत विमानस्थलको विकास, विस्तार र स्तरोन्नतिका लागि पहिलोपटक समझदारी पत्रमा हस्ताक्षर भएको थियो। दोस्रोपटक सोमबार विराटनगर विमानस्थलको विकासका लागि समझदारी भएको थियो। हस्ताक्षर कार्यक्रममा सहभागी हुन पर्यटनमन्त्री योगेश भट्टराई सोमबार विराटनगर आएका थिए।&nbsp;

मन्त्री भट्टराईले देश संघीय संरचनामा गएसँगै यसको महत्व दिलाउन र प्रदेश र स्थानीय तहलाई आफ्नो अपनत्व महसुस गराउन संघीय सरकारले प्रदेश र तहसँग विमानस्थल स्तरोन्नतिका लागि समझदारी गर्न सुरु गरेको बताए। ‘सबै कुरा संघीय सरकारले गर्ने होइन। प्रदेश र तहले पनि आफ्नो स्वामित्व लिनुपर्छ’, उनले भने ‘यसले मात्रै संघीयताको महसुस सबैलाई गराउँछ।’ मन्त्री भट्टराईका अनुसार प्रत्येक विमानस्थल स्तरोन्नति गर्न प्रदेश सरकार र संघीय सरकारबीच सहकार्य हुनेछ। प्रदेश १ मा भने विमानस्थल भएको विराटनगर महानगरपालिका, प्रदेश १ सरकार र केन्द्रीय सरकारबीच समझदारी पत्रमा हस्ताक्षर भएको छ।

सोमबार भएको समझदारीमा विराटनगर विमानस्थल स्तरोन्नतिका लागि आवश्यक जग्गा अधिग्रहण, धावनमार्ग विस्तार, आधुनिक टर्मिनल भवन निर्माण र अन्य आवश्यक कार्य गर्न तीनै तह लाग्ने उल्लेख छ। विराटनगर विमानस्थलको धावनमार्ग ३ हजार मिटरसम्म विस्तार तथा अन्तर्राष्ट्रियस्तरको आधुनिक सुविधा सम्पन्न बनाइनेछ। यसका लागि प्रदेश १ सरकार र विराटनगर महानगरपालिकाले सहजीकरण गर्नेछ। जग्गा अधिग्रहणका लागि प्रदेश १ सरकारले ४० प्रतिशत र महानगरले १० प्रतिशत खर्च व्यहोर्नेछ।

प्राधिकरणले यसको गुरुयोजना तयार गर्ने र जग्गा अधिग्रहण र मुआब्जा वितरणका लागि मन्त्रिपरिषद्बाट आवश्यक निर्णय गराउनेछ। त्यसको लागि संघीय पर्यटन मन्त्रालयले सहजीकरण गर्नेछ। विमानस्थलको जग्गा अधिग्रहण, डीपीआर तथा डिजाइन सबै प्राधिकरणले नै गर्नेछ। सोमबार भएको हस्ताक्षर कार्यक्रममा संस्कृति पर्यटन तथा नागरिक उड्डयनमन्त्री योगेश भट्टराईसहित नागरिक उड्डयन प्राधिकरणका उच्च अधिकारी, प्रदेश १ का मुख्यमन्त्री र मन्त्रीहरू सहभागी थिए।

विमानस्थल थप्ने हैन सुधार्ने हो

संस्कृति पर्यटन तथा नागरिक उड्डयनमन्त्री योगेश भट्टराईले प्रत्येक जिल्लाबाट विमानस्थल निर्माणको माग आउने गरे पनि अब विमानस्थलको संख्या थप्न सरकार नलाग्ने बताए। &nbsp;सोमबार विराटनगरमा भएको हस्ताक्षर कार्यक्रममा सम्बोधन गर्दै मन्त्री भट्टराईले अब भएका विमानस्थलको सुधार गरेमात्रै पुग्ने बताए।&nbsp;

‘विमानस्थलको विकास कहिल्यै टुंगिदैन, भएकालाई समयअनुकूल सुधार्दै लैजानुपर्छ, उडेर जाने कुरो प्रत्येक जिल्लामा आवश्यक पनि छैन’, उनले भने, ‘एक जिल्लाबाट अर्को जिल्ला केही घण्टामा पुगिन्छ, त्यसैले दूरी हेरेर विमानस्थल बनाउनुपर्छ। मन्त्री भट्टराईले नेपालका चार क्षेत्रीय विमानस्थलबाट आन्तरिक उडानलाई पहिलो प्राथमिकता दिने बताए।&nbsp;
धनगढी :&nbsp;लकडाउन अवधिमा सुदूरपश्चिमको एक मात्रै ठूलो नाकाबाट सात अर्बको व्यापार घाटा भएको छ। कोरोनाका कारण नाका बन्द भएपछि व्यापार घाटामा वृद्धि भएको हो।&nbsp;

प्रदेशको राजधानी धनगढीसँगै जोडिएको गौरीफन्टा नाकाबाट मात्रै चैत ११ गतेदेखि भदौ मसान्तसम्म ७ अर्बको व्यापार घाटा भएको कैलाली भन्सार कार्यालयले जनाएको छ। भन्सार कार्यालयको तथ्यांकअनुसार लकडाउनका बेला (चैत ११) देखि भदौ मसान्तसम्म भारतबाट ७ अर्ब १२ करोड मूल्य बराबरको सामान&nbsp;आयात भएको छ।

सोही अवधिमा नेपालबाट १६ करोड ४८ लाखको सामान मात्रै निर्यात भएको छ । ‘यस नाकाको व्यापार घाटा ९० प्रतिशत हाराहारी हो। लकडाउनका कारण झन त्यो बढ्यो’ कैलाली भन्सार कार्यालयका निमित्त प्रमुख परमानन्द जोशीले भने। ‘गत वर्ष ९६ प्रतिशत व्यापार घाटा भएको थियो।

यस नाकाबाट भारतबाट पेट्रोलियम पदार्थ सबैभन्दा बढी मूल्यमा आयात हुने गरेको छ। त्यसपछि दालमोठ, भुजिया र बिस्कुटको आयात बढी छ। त्यसपछि गहुँको पनि आयात हुने गरेको छ। ‘लकडाउन अवधिमा एक अर्ब ५५ करोडको पेट्रोलियम पदार्थ मात्रै आयात भएको छ’, भन्सार अधिकृत जोशीले भने।

गौरीफन्टा नाकाबाट लकडाउनका बेला साढे ९२ करोडको गहुँ मात्रै आयात भएको छ। ‘लकडाउन भयो, आपूर्तिमा समस्या नदेखियोस् भनेर सरकारले गहुँको आयातमा पनि जोड दिएको देखिन्छ’, भन्सार अधिकृत जोशीले भने। यस नाकाबाट ७ करोड ८७ लाख मूल्यको चिनी, ३४ करोड बराबरको आलु, १३ करोडभन्दा बढीको अलकत्रा र २० करोड मूख्यको कागज आयात भएको छ।

‘लकडाउनका बेला, आयातमा अत्यावश्यक बस्नु केही पनि रोक भएन, अरु सामान पनि आए, तर त्यसको तुलनामा निर्यात भने हुन सकेन’, भन्सार अधिकृत जोशीले भने।&nbsp;
नेपालबाट खयरजन्य कच्चा पदार्थ, जस्तै कत्था, त्यसको कच्चा पदार्थ, खोटो र टर्पेन्टाइन मात्रै निर्यात हुने गरेको छ। ‘आयात र निर्यातको प्रतिशत हेर्न हो भने आयातको तुलनामा झन्डै २ प्रतिशत मात्रै निर्यात भएको देखिन्छ’, जोशीले भने।

नेपालबाट निर्यातको अवस्था चिन्ताजनक रहेको उनले बताए। ‘हाम्रो देशबाट निर्यातको अवस्था चिन्ताजनक छ। हरियो सागपात, हरियो धनिया त भारतबाट आयात हुन्छ’, भन्सार अधिकृत जोशीले भने। ‘व्यापार घाटा कम गर्न नेपालमा&nbsp;उत्पादन बढाउनुपर्छ।’

७ अर्ब १२ करोडको आयात हुने नाकाबाट १६ करोडको मात्रै निर्यात हुनु चिन्ताजनक विषय भएको सुदूरपश्चिम विश्वविद्यालयका पूर्व रजिस्टार डाक्टर हेमराज पन्त बताउँछन्। ‘नेपालमा उत्पादनमुखी नीति नहुनु नै व्यापार घाटाको मुख्य कारण हो’, डाक्टर पन्तले भने। नेपाल उद्योग वाणिज्य महासंघका पूर्व केन्द्रीय सदस्य गोपाल हमालले पनि आयात निर्यातको अवस्था सुदूरपश्चिमका लागि चिन्ताजनक रहेको बताए। ‘भारतबाट दैनिक तीन सय गाडीमा सामान आयात हुन्छ, तर फर्किने बेला ती&nbsp;गाडी रित्तै जान्छन्।&nbsp;
जोमसोम : विश्वव्यापी माहामारीका कारण ७ महिना अघिबाट प्रभावित बनेको पोखरा–जोमसोम हवाई उडान पुनः सञ्चालन गराउने पहल भएको छ। यसका लागि मुस्ताङका संघीय सांसद प्रेमप्रसाद तुलाचन र गण्डकी प्रदेशका सांसद ईन्द्रधारा बिष्टसहितको टोलीले सोमबार तारा एअरलाइन्स कम्पनी र समिट एअरलाइन्स कम्पनीलाई पोखरामा यस्तो प्रस्ताव बुझाएका छन्।

नेपाल सरकार मन्त्रिपरिषद्को बैठकले असोज १ देखि मुलुकभर आन्तरिक हवाई उडान तथा लामोदूरीको यातायात सञ्चालन गर्नसक्ने जनाए पनि पोखरा–जोमसोम हवाई उडान अझै सञ्चालनमा आउन नसकेको हो। यस्तै, बाढिपहिरो र नदी कटानले बेनी/जोमसोम लामोदूरीको यातायात सेवा सञ्चालन गर्न अप्ठ्यारो पर्दै आएको छ। प्राकृतिक प्रकोपका कारण निरन्तर सडक अवरुद्ध हुने गरेको र हवाई सेवासमेत ठप्प भएकाले अत्यावश्यक कामकाजका लागि मुस्ताङ आउजाउ गर्ने स्थानीय यात्रु तथा बिरामीलाई थप उपचारका लागि पोखरा लैजान समस्या परेको छ। सरकारको निर्णयबमोजिम मुस्ताङमा पनि हवाई उडान सञ्चालनमा ल्याउन सोमबार एअरलाइन्स कम्पनीका पोखरा प्रतिनिधिबीच छलफल गरिएको थियो। पोखरामा भएको छलफलमा संघीय सांसद तुलाचन र प्रदेश सांसद बिष्टले तारा एअर कम्पनीका पोखरा कार्यालय प्रमुख राम लामिछाने र समिट एअर कम्पनी पोखराका कार्यालय प्रमुख पोषण त्रिपाठीलगायतसँग हवाई उडान सञ्चालन गर्न प्रस्ताव गरेका हुन्।

मुस्ताङबाट निर्वाचित संघीय सांसद प्रेमप्रसाद तुलाचनले स्थानीयको सुविधाकै लागि भए पनि अहिलेको अवस्थामा पोखरा–जोमसोम हवाई सेवा सञ्चालन गर्न आवश्यक भएको बताए। हवाई सेवा सञ्चालनविहीन हुँदा मुस्ताङी जनताले बिरामी उपचार र अत्यावश्यकीय कामकाजका लागि विभिन्न कष्ट झेल्नुपरेको सांसद तुलाचनले सुनाए। कोरोना त्रासले अर्थतन्त्र धराशायी हुँदै गएकोतर्फ इंगित गर्दै सांसद तुलाचनले अब आवश्यक सुरक्षा अपनाएर विस्तारै अर्थतन्त्र चलायमान बनाउन हवाई उडान आवश्यक भएको बताए।&nbsp;

सांसद तुलाचनले दैनिक एक उडान भए पनि काठमाडौं–जोमसोम र जोमसोम–पोखरा/काठमाडौं उडान भर्नुपर्ने प्रस्ताव निजी वायुसेवा कम्पनीलाई राखेको उल्लेख गरे। यस्तै, अर्को गण्डकी प्रदेशका सांसद ईन्द्रधारा बिष्टले अहिलेको अवस्थामा कोरोना कहरसँग लड्दै व्यवसाय सञ्चालनमा ल्याउन आवश्यक भएको बताए। उनले कोरोना माहामारीको अन्त्य कहिले हुने हो त्यो निश्चित नभएको उल्लेख गर्दै सधैंभरी कोरोना त्रासमा बसिरहेमा रोगलेभन्दा भोकले मान्छे मर्नसक्ने बताए। ‘अहिले व्यवसाय संकटमा परिरहेको छ। अब पनि त्रासमा बसियो भने अनेक समस्याले विपद् निम्त्याउन सक्छ’, उनले भने ‘अव बिस्तारै संकट परेका व्यवसायीलाई मलम लगाउन हवाई सेवा संञ्चालनको बिकल्प छैन।’

होटल व्यवसायी अलमलमा मुस्ताङका होटल व्यवसायी यतिबेला होटल खोल्ने विषयमा अलमलमा परेको पाइएको छ। सरकारले आन्तरिक उडान तथा लामोदूरीको यातायात खुला गरेको भए पनि यी दुवै सेवा सञ्चालन भएको छैन। सरकारले एक जिल्लाबाट अर्को जिल्ला जान पास चाहिने व्यवस्था पनि हटाइसकेको छ। कोरोना कहरकैबीचमा दसैंतिहारजस्ता महत्वपूर्ण चाडपर्व पनि नजिकिँदै छ।&nbsp;

यसै सन्दर्भ सरकारले सेवा खुला गरेको अवस्थामा मुस्ताङमा पर्यटक आउनसक्ने अवस्था रहेकाले जिसस मुस्ताङले जिल्लाका ५ वटै पालिकालाई होटल खोल्ने नखोल्ने अवस्थाको निर्णय पठाउन स्थानीय तहलाई जिम्मा दिएको छ। तर, होटल खोल्ने विषयमा अझै जिससलाई निर्णय बुझाएका छैनन्।

मुस्ताङको वारागुङ मुक्तिक्षेत्र गापा–१ मा स्थानीय गाउँसमाजले अहिलेको अवस्थामा तत्कालै होटल खोल्न नहुने जनाएको छ। मुक्तिनाथ रानीपौवा गाउँसमाजसहितको टोलीले पालिकाभित्र पूरै होटल खोल्न नहुने प्रस्ताव लिएर गाउँपालिकामा डेलिकेसन गयो। उनीहरूले कोरोना संक्रमण बढेको र अबको २ महिनापछि अफसिजन सुरु हुने भएकाले क्षणिक समय अवधिका लागि होटल खोल्न नहुने जनाएको मुक्तिनाथका पर्यटन व्यवसायी सुरज गुरुङले जानकारी दिए।&nbsp;

तर, कागबेनी गाउँसमाजले बैठक नै बसेर आवश्यक सुरक्षा मापदण्ड अपनाएर होटल खोल्न सहमत भएको गापाका सूचना अधिकारी सूर्य तिमिल्सिनाले जानकारी दिए। यस्तै, मुस्ताङ उद्योग वाणिज्यसंघका अध्यक्ष एवं होटल एसोसिएसनका अध्यक्ष खगेन्द्र तुलाचनले जोमसोममा होटल खोल्ने/नखोल्ने विषयमा व्यवसायीसमेत बैठक बसेर निर्णय लिने जानकारी दिए। लामो समयदेखि कोरोना त्रासले व्यवसायी संकटमा परेको उल्लेख गर्दै उनले मुस्ताङ आउने पर्यटकलाई ४८ घण्टे पीसीआर रिपोर्टका आधारमा राख्न सकिने व्यक्तिगत धारणा रहेको प्रष्ट्याए।
काठमाडौं :&nbsp;वैदेशिक रोजगारीबाट तत्काल डेढलाख कामदार फर्काउनुपर्ने अवस्थामा छन्। तर, सरकारले उडान संख्या नबढाउँदा लाखौं कामदार गन्तव्य देशमै अलपत्र परेका छन्। सरकारले पछिल्लो सयम दैनिक ८ सय नेपालीलाई मात्रै फर्काइरहेको छ। यसरी फर्काउँदा डेढलाख कामदारलाई ६ महिनाभन्दा बढी सय लाग्ने देखिएको छ।&nbsp;

राष्ट्रिय मानव अधिकार आयोगका सदस्य सुदीप पाठकले वैदेशिक रोजगारीमा अलपत्र कामदारलाई उद्घार गर्न सरकारले ढिलाइ गर्न नहुने बताउँछन्। नियमित उडान गरेर भए पनि अलपत्र कामदारलाई एक महिनाभित्र फर्काउनुपर्ने उनको भनाइ छ। भारतलगायत विदेशमा ३२ लाख कादार कार्यरत छन्। सबै कामदारलाई फिर्ता ल्याउँदा अहिलेको पाराले १२ वर्ष लाग्ने उनको भनाइ छ।&nbsp;

राष्ट्रिय मानव अधिकार आयोगको अध्ययनअनुसार करार अवधि सकिएर दैनिक वैदेशिक रोजगारीबाट १ हजार ५ सय फर्कन्छन्। फागुनदेखि अन्तर्राष्ट्रिय उडान रोकिँदा करार अवधि सकिएका धेरै कामदार अझै गन्तव्य मुलुकमै अलपत्र अवस्थामा छन्। त्यसो त दैनिक १५ सय फर्किने आधार मान्दा पनि चैतदेखि भदौसम्म नियमित करार अवधि सकिएका दुई लाख ७० हजार हुन्छन्। वैदेशिक रोजगार विभागका महानिर्देशक कुमारप्रसाद दाहालले तत्काल फर्कनुपर्ने अवस्थामा डेढलाखभन्दा बढी नेपाली रहेको बताउँछन्।&nbsp;

‘कति कामदार फर्कने प्रष्ट छैन’, उनले भने, ‘सरकारले कति उडान भए यो महिनामा फर्कन्छन्, निक्र्योल गर्नुपर्छ।’ कति उडान भए यो महिनामा फर्कन्छन् भन्ने विषयमा सरकार स्पष्ट हुन आवश्यक भएको विज्ञहरू बताउँछन्। ‘फर्कने नम्बर बढी भए पनि उडान संख्या कम हुँदा कामदार फर्कन पाएका छैनन्’, पाठकले भने। एक चरणमा मान्छे आए नियमित हुने र भयावहको अवस्था अन्त्य हुने उनको ठम्याइ छ। ‘रोजगारी गुमाएर विदेशमा अलपत्र बस्नुपर्दा कामदारले दुःख पाए’, उनले भने, ‘आर्थिक अवस्था सुधार्न गएको ऋण&nbsp;खोजेर फर्कनुपरेको छ।’

त्यसो त कोरोना भाइरसबाट ६ लाखभन्दा बढी कामदार फर्कने विभिन्न अध्ययनबाट देखिएको छ। वैदेशिक रोजगार बोर्डले गत वैशाखमै गरेको अध्ययनअनुसार खाडी र मलेसियाबाट मात्रै चार लाख ७ हजार कामदार फर्कने आकलन गरिएको थियो। तर, सरकारले अहिलेसम्म ८७ हजार ४ सय २५ जनामात्रै स्वदेश फर्काएको बताएको छ। स्वदेश फर्कन नपाउँदा लाखौं युवा रोजगारविहीन भएर विदेशमै अलपत्र परेका छन्। कतिपय कामदारलाई खान बस्नसमेत समस्या परेको छ। कोरोना भाइरसका कारण रोजगारी गुमाएका, नियमित करार अवधि सकिएका तथा बिना कागजात बसेका पाँच लाखदेखि सात लाख कामदार फर्कन सक्ने विभिन्न अध्ययनबाट देखिए पनि सरकारले उडान संख्या बढाउन सकेको छैन।&nbsp;

साउदी अरबका लागि नेपाली राजदूत प्रो. डा. महेन्द्रसिंह राजपुतले उडान संख्या थोरै हुँदा समस्यामा परेका नेपालीलाई स्वदेश फर्काउन नसकिएको बताउँछन्। ‘उडान संख्या बढाउन सके समस्यामा परेका सबै नेपाली फर्काउन सक्छौं’, उनले भने, ‘उडानमा बन्देज गर्दा श्रमिकको गाली हामीले खानुपरेको छ।’ साउदीमा ३ लाख ५० हजार कार्यरतमध्ये १ लाख २० हजार तत्काल स्वदेश फर्कन चाहन्छन्। तर, त्यहाँबाट दश हजार १४ सय साठी जना श्रमिक मात्रै&nbsp;स्वदेश फर्किन पाएका छन्।&nbsp;

‘सम्बन्धित निकायको समन्वय अभावमा अलपत्र कामदार स्वदेश फर्काउन सकिएको छैन’, उनले भने। उडान भर्ने र रोक्नेमा हाम्रो निर्णय चल्दैन तर गाली हामीले नै खानुपरेको छ’, उनले भने। सरकारले चार्टर्ड तथा नियमित उडान संख्यामा सीमा तोकेकाले फर्कन बाध्यतामा रहेका र फर्कन चाहने हजारौं, लाखौं नेपाली गन्तव्यस्थलमै&nbsp;भोकभोकै परेका छन्।&nbsp;

प्रतिनिधिसभाको उद्योग तथा वाणिज्य, श्रम तथा उपभोक्ता समितिले अलपत्र कामदारलाई एक महिनाभित्रै फर्काउन निर्देशिन दिएको थियो। तर, सरकारले अझै उडान संख्या बढाएको छैन। केही समयअघि श्रम रोजगार तथा सामाजिक सुरक्षामन्त्री रामेश्वरराय यादवले समितिको बैठकमा अलपत्र परेका सबै नेपालीलाई एक महिनाभित्र उद्घार गर्ने प्रतिबद्घता जनाएका थिए।&nbsp;गैरआवासीय नेपाली संघ कतारका उद्घार तथा राहत समिति संयोजक उत्तम गुरुङले नेपाल फर्खने पर्खाइमा बसेका धेरै नेपाली भए पनि उडानको संख्या न्यून हुँदा समस्या थपिँदै गएको बताए।&nbsp;

कतारमा ३ लाख ७२ हजार ८ सय ७२ नेपाली कार्यरत रहेकोमा १ लाख ४५ हजार स्वदेश फर्कनुपर्ने अवस्थामा छन्। कोभिड– १९ बाट रोजगारी गुमाएर फर्किनुपर्ने कामदारको संख्या ७० हजार र भिसाको म्याद सकिएको र आममाफी पाएर तत्काल फर्किनुपर्ने नेपाली ७५ हजार जना छन्। तर सरकारले त्यहाँबाट १२ हजार १ सय ४३ जनालाई मात्रै स्वदेश फर्काएको छ।&nbsp;

गैरआवासीय नेपाली संघ मलेसिया अध्यक्ष हरि भट्टराईले नेपाल फर्किन चाहनेको तुलनामा फर्किन पाउनेको संख्या अत्यन्त थोरै भएको भन्दे रोजगार गुमाएकालाई कसरी नेपाल फर्काउन सकिन्छ भन्ने विषयमा सरकार गम्भीर हुनुपर्ने बताए। लकडाउन अघि टिकट काटेका २ हजार ५ सय जना अझै आउन नसकेको बताए। ‘आयस्रोत नभएका कारण अर्को टिकट खर्च गर्न सक्ने स्थिति छैन’, उनले भने, ‘कम्पनी बन्द भएका कारण बस्ने, खानेको व्यवस्था नभएपछि हामीले पैसा उठाएर बचाएका छौं’, उनले भने। रोजगारी गुमाएकालाई मलेसियामै पालेर समस्या समाधान नहुने भन्दै उडान बढाएर तत्काल फर्काउन पहल गर्नुपर्ने उनको भनाइ छ।

मलेसियामा ३ लाख २५ हजार कामदार कार्यरत रहेकोमा आममाफी पाएका ७ हजार र कोभिडबाट रोजगारी गुमाएका ३० हजार गरी ३७ हजार नेपाली स्वदेश फर्किन चाहन्छन्। तर, सरकारले १२ हजार ६ सय ६ जनालाई मात्रै फर्काएको छ। संघ मलेसियाका अध्यक्ष भट्टराईका अनुसार उडान नबढ्दा दिनप्रतिदिन स्वदेश फर्कनुपर्ने संख्या बढ्दो छ।&nbsp;

साउदी अरेबियाका लागि नेपाली राजदूत राजपुतका अनुसार भौगोलिक विकटताका कारण साउदीमा रहेका नेपालीलाई उद्घार गर्न समस्या भएको छ। ‘मनोवैज्ञानिक त्रास छ,’उनले भने,‘घर जान पाए हुन्थ्यो भन्ने धेरैको चाहना भए पनि उडानको बन्देजका कारण स्वदेश फर्काउन सकिएको छैन।’
सुर्खेत : महामारीका रूपमा फैलिरहेको कोरोना भाइरसले बैंक तथा वित्तीय संस्थाको ब्याजदर ओरालो लागिरहेका बेला सुर्खेतको एक सहकारीले आफ्ना सदस्यहरुलाई राहत प्याकेजको घोषणा गरेको छ। सुर्खेतको लेकबेँसी नगरपालिका–९ साटाखानीस्थित साना किसान कृषि सहकारी संस्थाले कोरोना प्रभावित शेयर सदस्यलाई आयआर्जन र उत्पादनमा जोड्ने उद्देश्यले ऋणको ब्याजमा भारी छुटको घोषणा गरेको हो।
&nbsp;
लकडाउन अवधिमा समेत कतिपय सहकारीहरुले ब्याजमा हर्जना असुलिरहेको गुनासो आइरहेका बेला उक्त सहकारीले भने विभिन्न क्षेत्रमा सहुलियतपूर्ण ऋणको ब्याजदरको कार्यक्रम अघि सारेको हो। सहकारीका प्रबन्धक हरिप्रसाद पौडेलले यो व्यवस्था आगामी कात्तिक १ गतेदेखि लागू हुने बताए। 'कोरोना प्रभावितका लागि सहुलियतपूर्ण कर्जाको व्यवस्था गरेर राहत प्याकेज ल्याएका हौँ', उनले भने, 'नयाँ उद्यम गर्न चाहनेलाई सस्तो ब्याजदरले राहत मिल्नेछ, निक्षेपतर्फ पनि ११ प्रतिशतसम्म ब्याजको व्यवस्था गरिएको छ।'

सहकारीले यसअघि १५ प्रतिशत ब्याजदरमा ऋण लगानी गर्दै आएको थियो। प्रबन्धक पौडेलका अनुसार लघुकर्जामा ब्याज १३.५५ प्रतिशत, आकस्मिक ऋणको ब्याज १२ प्रतिशत, मासुजन्य–दूधजन्य–तरकारीजन्यमा नौ प्रतिशत, स्वावलम्बन कर्जा ब्याज १० प्रतिशतमा दिने निर्णय भएको छ। साना किसान सहकारी संस्थाले नयाँ सहकारी ऐनअनुसार २०७७ असोज मसान्तसम्म एक स्थानीय तहमा एकै प्रकृतिको एउटा मात्र सहकारीमा आवद्ध हुनुपर्ने कानूनी प्रावधान भएकाले आफ्ना सेयर सदस्यहरुलाई कुनै एक सहकारी रोज्न आग्रह गरेको छ।
काठमाडौं :&nbsp;व्यापारघाटा न्यूनीकरण र आत्मनिर्भर अर्थतन्त्र निर्माणका लागि सरकारले उद्यमशीलता विकासमा जोड दिएको छ। सबै स्थानीय तहमा औद्योगिक ग्राम स्थापना गरेर उद्यमशीलता विकास गर्ने सरकारको योजना छ।&nbsp;

उद्योग, वाणिज्य तथा आपूर्ति मन्त्रालयले स्वदेशी श्रम, सीप, स्थानीय स्रोत र कच्चा पदार्थको उपयोग गरी स्थानीयस्तरमै साना तथा लघु उद्योग स्थापना गर्ने नीति लिएको छ। मन्त्रालयले करिब एक दशकदेखि उद्यमशीलता विकास गर्न ‘गरिबी निवारणका लागि लघु उद्यम विकास’ कार्यक्रम सञ्चालनमा ल्याएको छ। यस आयोजनाबाट हालसम्म ३६ हजार २ सय ५० नयाँ लघु उद्यम संस्था विकास भएको उद्योगमन्त्री लेखराज भट्टले बताए। मन्त्रालयका अनुसार ५ हजार दुई सय ७० लघु उद्यम संस्था स्तरोन्नति भएका छन्। मन्त्री भट्टले गत आर्थिक वर्ष ०७६/७७ मा १० हजार ७ सय ७० नयाँ उद्यमी उत्पादन गरिएको दाबी गरे। ५ हजार २ सय ७० जना उद्यमीको स्तरोन्नति गराइएको र ३ हजार ६ सय १५ वटा प्रविधि हस्तान्तरण गरिएको मन्त्री भट्टले बताए। लघु उद्यममा १५ हजार ४ सय ५२ जनाले रोजगारी पाएको मन्त्रालयले जनाएको छ। प्रवक्ता डा. नारायण रेग्मीका अनुसार यस कार्यक्रममार्फत स्थानीयस्तरमै उद्यमशीलता तालिम दिइने र उद्यमी बनाउन सघाउ पुग्ने बताए।&nbsp;

सरकारले देशभरका ४५ स्थानीय तहमा औद्योगिक ग्राम घोषणा गरेको छ। सरकारले ७ सय ५३ वटै स्थानीय तहमै औद्योगिक ग्राम बनाउने तयारी गरेको छ। मन्त्रिपरिषद्बाट घोषणा भएका औद्योगिक ग्राममा सम्भाव्यता अध्ययन अघि बढेको छ। मन्त्री भट्टले यस आर्थिक वर्षको दुई महिनाको अवधिमा १३ वटा औद्योगिक ग्राम घोषणा गर्न मन्त्रिपरिषद्मा प्रस्ताव पेश गरिएको जानकारी दिए। उत्पादन बढाउने उद्देश्यले सरकारले औद्योगिक ग्रामको अवधारणा अघि सारेको हो। &nbsp;सरकारले औद्योगिक ग्राम सञ्चालनका लागि २०७५ मै ‘औद्योगिक ग्राम घोषणा तथा सञ्चालनसम्बन्धी कार्यविधि’ बनाइसकेको छ।

औद्योगिक ग्राममा पूर्वाधार तयार गर्न केन्द्रीय सरकार र प्रदेश सरकारले बजेट विनियोजन गरेका छन्। तीन तहका सरकारको साझेदारीमा देशका प्रायः सबै स्थानीय तहमा औद्योगिक ग्राम बनाउन लागिएको हो। औद्योगिक ग्राममा बिजुली, पानी, बाटो केन्द्रीय सरकारले उपलब्ध गराउनेछ। मापदण्डअनुसार औद्योगिक ग्रामका लागि स्थानीय सरकारले जग्गा खोज्नुका साथै ग्रामको व्यवस्थापन गर्नेछन्। औद्योगिक ग्राम स्थापनाका लागि स्थानीय सरकारले कार्यपालिकाबाट निर्णय गराइ प्रदेश मन्त्रालयमा अनुरोध गर्नुपर्छ। स्थानीय सरकारले नै औद्योगिक ग्राम प्रस्ताव गर्दा चार किल्ला खुलेको नक्सा, जग्गाको स्वामित्व खुलेको प्रमाणित कागजात, औद्योगिक ग्राममा स्थापना हुन सक्ने सम्भावित उद्योग, सम्भावित लगानी, सम्भावित बजार व्यवस्था, सिर्जना हुन सक्ने सम्भावित रोजगारीको संख्या यकिन हुनुपर्छ। औद्योगिक ग्राम स्थापना गर्न निजी जग्गा प्राप्त गर्नुपर्ने भए जग्गा प्राप्ति ऐन, २०३४ बमोजिम जग्गा प्राप्त गर्न सकिनेछ।

उद्योग मन्त्रालयका सचिव चन्द्र घिमिरेका अनुसार औद्योगिक ग्राममा ठूला उद्योगभन्दा साना उद्योगलाई प्राथमिकता दिइने बताए। ‘औद्योगिक ग्राममा एकैखालका उद्योग हुनुपर्छ भन्ने छैन’, उनले भने, ‘आफ्नो ईच्छा अनुसार उद्योग खोल्न सकिने व्यवस्था छ।’ हरेक स्थानीय तहमा औद्योगिक ग्राम बनाउन सके बजारसँगको सम्बन्ध विस्तार हुन्छ। औद्योगिक ग्रामपश्चात स्थानीय उत्पादनले बजार पाउने, स्थानीय स्रोतसाधनको प्रयोग गर्दै आम्दानी बढाउन सकिने मन्त्रालयको विश्वास छ। एक स्थानीय तहमा बनेको औद्योगिक ग्रामले अर्को स्थानीय तहसँग समन्वय गरेर बजार विस्तार गर्न सकिन्छ। बजारको सहज व्यवस्थापनका लागि सहकारीको परिचालन गर्ने तयारी भएको मन्त्री भट्ट बताउँछन्।

व्यापार तथा पारवहन क्षेत्रको विस्तार तथा विविधीकरण गर्ने उद्योग मन्त्रालयले जनाएको छ। निर्यात प्रवद्र्घन र आयात व्यवस्थापन बढ्दो व्यापारघाटा कम गर्ने सरकारको नीति छ। उद्यमशीलता बढाउन सके स्वदेशी उत्पादन बढ्ने र व्यापारघाटा कम हुने मन्त्री भट्ट बताउँछन्। आर्थिक वर्ष ०७६/७७ मा व्यापारघाटा अघिल्लो आर्थिक वर्षको भन्दा कम भएको मन्त्रालयले जनाएको छ।
काठमाडौं :&nbsp;नेपाल विद्युत् प्राधिकरणका निमित्त कार्यकारी निर्देशक लेखनाथ कोइरालाले मुलुक पुनः लोडसेडिङको मारमा नपर्ने दाबी गरेका छन्। पुराना तथा कम क्षमताका विद्युतीय संरचना भएकाले प्राविधिक गडबढीले बत्ती जान सक्ने भए पनि लोडसेडिङको तालिका निकाल्ने स्थिति नदोहोरिने उनले स्पष्ट पारे।

‘बत्ती निभ्नुको कुनै विशेष कारण छैन। झरीका कारण केही ठाउँमा बत्ती जाने गरेको थियो भने कतै लाइन मेन्टिेनेन्स गर्नुपर्ने भएकाले डिस्टर्ब भएको हो। केही फिडरमा समस्या देखिएकाले पनि समस्या भएको हो। अहिले मर्मतसम्भार भएको छ। अब बत्ति जाँदैन’, निमित्त कार्यकारी निर्देशक भन्छन्। प्राधिकरणका पूर्व कार्यकारी निर्देशक कुलमान घिसिङको बहिर्गमनपछि लोडसेडिङ खेप्नुपर्ने होकि भन्ने डर पैदा भइरहेको छ। पहिला लोडसेडिङ बिजुली उत्पादन नै नभएर हुने गरेकोमा अहिले आन्तरिक उत्पादन बढिरहेकाले पनि लोडसेडिङ नहुने उनको तर्क छ।&nbsp;

२०७५ वैशाख अघिसम्म दैनिक १८ घण्टा लोडसेडिङ हुने गरेको थियो। सो समयमा आन्तरिक उत्पादन करिब ३ सय मेगावाट मात्र थियो भने विद्युत्को माग करिब ९ सय मेगावाट थियो। हाल पिक आवरमा विद्युत् खपत १३६६ मेगावाट छ। गत वर्ष सोही अवधिमा करिब १२ सय मेगावाट माग थियो।&nbsp;

कारोनाका बीच सबै उद्योग सञ्चालन नहुँदा पनि विद्युत् खपत बढिरहेको कोइरालाले जानकारी दिए। प्राधिकरण र स्वतन्त्र ऊर्जा उत्पादक गरेर १०८४ मेगावाट विद्युत् उत्पादन भइरहेको छ। पिक आवरमा हुने विद्युत् अभावलाई भारतबाट आयात गरेर परिपूर्ति गरिरहेको प्राधिकरणले जानकारी दिएको छ। पिक आवरका लागि २८२ मेगावाट भारतबाट आयात गर्ने गरिएको निमित्त कार्यकारी निर्देशक कोइरालाले बताए। पिक आवरमा माग धान्न कुलेखानी जलाशययुक्त आयोजनाबाट विद्युत् उत्पादन गरिने गरिएको र बाँकी समयमा कुलेखानी चलाउने नगरिएको&nbsp;बताइएको छ।&nbsp;

अहिले बिहानको विद्युत् खपत करिब ९७५ मेगावाट र रातिको विद्युत् खपत करिब साढे आठ सय मेगावाट छ। प्राधिकरणको तथ्यांकानुसार हाल एक दिनको विद्युत् खपत २७ गिगावाट छ । गत साल यो समयमा २६ गिगावाट दैनिक विद्युत् खपत हुने गरेको थियो।&nbsp;

विद्युत् माग कम भएको समयमा बढी हुने विद्युत्लाई भारतमा निर्यात गर्ने गरिएकोमा हाल भारतबाट माग नभएकाले निर्यात भने शून्य छ। तर, पनि विद्युत् खेर जाने अवस्था नभएको बताइएको छ।&nbsp;
काठमाडौं :&nbsp;अष्ट्रेलियाको एक कम्पनीले नेपालमा ५ सय मेगावाटभन्दा ठूलो जलविद्युत आयोजना निर्माण गर्ने इच्छा देखाएको छ।&nbsp;

फोर्टेस्क्यू मेटल ग्रुप लिमिटेडले नेपालमा कम्तीमा ५ सय मेगावाट क्षमताको विद्युत उत्पादन गरेर खपतसमेत आफैं गर्ने प्रस्ताव ऊर्जा, जलश्रोत तथा सिंचाई मन्त्रालयसमक्ष पेस गरेको हो।&nbsp;

त्यसबारे ऊर्जा मन्त्रालय र उक्त कम्पनीका प्रतिनिधिबीच भर्चुअल बैठकसमेत भएको छ। कार्यकाल सकाएर स्वदेश फर्कनुअघि नेपालका लागि अष्ट्रेलियन राजदूत पिटर बडले शुक्रबार मन्त्रालयमा गरेको बिदाई भेटका क्रममा ऊर्जा, जलश्रोत तथा सिंचाई मन्त्री वर्षमान पुन ‘अनन्त’ले उक्त प्रस्तावलाई नेपाल सरकारले सकारात्मक रुपमा लिएको बताए।&nbsp;

अष्ट्रेलियन कम्पनीले नेपालमा ठूलो लगानी ल्याउन खोजेकामा स्वागत गर्दै मन्त्री पुनले त्यसका लागि नेपाल सरकारका तर्फबाट सहजीकरण गरिने स्पष्ट पारे।&nbsp;

कम्पनीका अध्यक्ष एन्ड्रिउ फरेस्ट नेतृत्वको २३ सदस्यीय टोली आगामी अक्टुबर १२ मा नेपाल आउन लागेको जानकारी प्राप्त भएको भन्दै मन्त्री पुनले टोलीसँगको भेटमा आयोजना विकासका सम्बन्धमा नीतिगत, कानुनी र प्रक्रियागत तथा सम्भावित आयोजनाका विषयमा कम्पनीलाई जानकारी दिइने उल्लेख गरे।&nbsp;

तीनदिने नेपाल बसाइका क्रममा टोलीले राष्ट्रपति विद्यादेवी भण्डारी, प्रधानमन्त्री केपी ओली, ऊर्जा मन्त्री पुन, परराष्ट्रमन्त्री प्रदीपकुमार ज्ञवाली र उद्योग, वाणिज्य तथा आपूर्तिमन्त्री लेखराज भट्टसँग भेट्ने तालिका छ।&nbsp;

फोर्टेस्क्यू मेटल ग्रुप अष्ट्रेलियाको १० ठूला प्रसिद्ध कम्पनीमध्ये एक हो। ‘नेपालको जलविद्युतमा यति ठूलो लगानी आउने र उत्पादित बिजुलीको खपत पनि आफैं गर्ने कम्पनीको प्रस्ताव हामीलाई राम्रो लागेको छ’, मन्त्री पुनले भने, ‘उहाँहरु आउनुभएपछि हामी विभिन्न आयोजनाबारे अवगत गराउँछौं र उपयुक्त आयोजना निर्माणका लागि आवश्यक कानुनी, नीतिगत र प्रक्रियागत विषयमा सम्झौता गर्छौं।’&nbsp;

यस्तै राजदूत बडले आफ्नो नेपाल बसाई सफल र स्मरण योग्य रहेको भन्दै नेपालको सरकार, राजनीतिक नेतृत्व र जनताबाट राम्रो माया र सहयोग पाएको उल्लेख गरे। उनले अष्ट्रेलिया सरकारले नेपालको विकासमा गर्दै आएको सहयोगलाई आगामी दिनमा समेत निरन्तरतादिने स्पष्ट गर्दै अष्ट्रेलियाको निजी क्षेत्रलाई जलविद्युतसहित नेपालको विविध क्षेत्रमा लगानी गर्न आह्वा नगर्ने बताए।&nbsp;
पोखरा : कामको खोजीमा धेरै नेपाली दिदीबहिनी विदेश गएका छन्। राम्रो काम पाइने प्रलोभनमा परेर विदेश गएका धेरै दिदीबहिनीले रोजगारका क्रममा कठिन जिवन बाँच्न बाध्य भएका समाचार आइरहेका छन्। यस्ता समाचार आइरहेपनि कामको खोजीमा नेपाली युवतीहरु विदेश जाने क्रम भने रोकिएको छैन्। यतिबेला कोरोना कहरले वैदेशिक रोजगारमा रहेका धेरै युवायुवती बेरोजगार भएर देश फर्कने प्रतिक्षामा छन्।&nbsp;

देशमा बेरोजगारी बढेको छ। कोरोनाकाबीच पनि युवायुवती विदेश जान लाइनमा छन्। नेपालमै घर बनाउने, प्लास्टरर, प्लम्बीङ, टायल बिच्याउने, फनिचर लगायतका काममा नेपाली मजदुरको अभाव छ। यस्ता काममा भारतीय मजदुरको बाहुल्यता रहेको छ। नेपालमा यस्तै काम गरेर भारतीयहरुले वर्षौदेखि खरबौ रुपैयाँ आफ्नो देशमा रेमिट्यान्सको रुपमा लगेका छन्। &nbsp;घर बनाउने काम गाह्रो हुने भएकोले महिलाले घर बनाउने काम गर्न सक्दैनन् भन्ने चलन थियो। पछिल्लो समयमा भने यो भ्रम तोड्दै महिलाले अवसर पायो भने जुनसुकै काम पनि गर्न सक्छन् भन्ने उदाहरण देखाएका छन्।&nbsp;



पोखराको बैदाममा घर बनाउने क्रममा गारो लगाउँदै सरिता घिमिरे । तस्बिरः कृष्णमणि बराल

पोखरामा पछिल्लो समयमा युवतीहरु घर बनाउन हेल्पर मात्र होइन मिस्त्रीको काम गरेर पुरुष बराबर दैनिक ज्याला लिने गरेका छन्। सिन्धुली घरभई पोखरामा बस्ने २८ वर्षीय सरिता घिमिरे पाँच वर्ष अघिदेखि मिस्त्रीको काम गर्दै आएको बताइन्। उनले भनिन्, '८ कक्षा पढ्दा पढ्दै पढ्नमा रुची नै भएन। पहिले घर बनाउन हेल्परको काम गरे। ६ महिना पछि मिस्त्रीको काम सिकेर पुरुष बराबर ज्याला लिने गरेको छु।'&nbsp;

पोखरा १८ सराङ्कोटमा जन्मेकी उनी ४ दिदी बहिनी र २ दाजुभाइबीचकी कान्छी छोरी हुन्। पढ्न मन नभई नभई पढ्नुभन्दा जेमा रुची छ त्यसैमा रमाउनु पर्छ भन्ने लागेर घर बनाउने काम सिकेको उनले सुनाइन्। 'घरमा बाबा आमाले पहिले त पढ्न छाडेर घर बनाउने मिस्त्री काम गरेकोमा गाली गर्नुभएको थियो। अहिले भने घरमा पनि खुशी नै हुनुहुन्छ' उनले सुनाइन्।&nbsp;
बिहेपनि घर बनाउने ठेक्दार सँग नै गरेपछि काम गर्न थप सहज भएको उनले बताइन्। उनी भन्छिन्, 'श्रीमान अहिले विदेशमा हुनुहुन्छ। म यहाँ ५ वर्षको छोरालाई हुँकाउँदै काम गरिरहेको छु।' महिनामा कम्तीमा २५ हजार कमाइ हुने गरेको उनले बताइन्। ठेक्दारले मिस्त्रीलाई महिला पुरुष बराबर दैनिक एक हजार रुपौयाँ ज्याला दिन्छन्। काम नियमीत पाउने भएकोले ठेक्दारमार्फत काम गर्दा उपयुक्त हुँने उनले बताइन्। आफै काम खोजेर गर्दा दैनिक १२ सय देखि १५ सयसम्म लिन सकिने उनले सुनाइन्।&nbsp;



पोखराको बैदाममा घर बनाउने क्रममा मिस्त्रीको काम गर्दै सरीता घिमिरे र सीमा मिजार ।&nbsp;तस्बिरः कृष्णमणि बराल

यही काम गरेर छोरो हुर्काएर केही रकम बचत हुने गरेको उनको भनाई छ। 'श्रीमानले कमाउको पैसा बच्छ। नेपालमा कामलाई सानो भनेर हेला गर्ने चलनले गर्दा यस्तै काम गर्न दाजुभाई दिद बहिनी विदेश जाने गरेका छन्', उनले भनिन्, 'मैले घरको प्लास्टरको काम पनि गर्छु। गाह्रो लगाउने, प्लास्टर गर्ने भएकोले कामको कुनै अभाव हुँदैन। विदेशमा काम गर्न जाँदा परिवार संग टाढिनु पर्छ। देश छाडेर जाँदा महिलाले दुर्व्यवहार बेहोर्नुपर्छ। यसैले विशेष गरी दिदीबहिनीलाई आफूलाई रुची भएको काम सिकेर यही काम गर्न अनुरोध गर्दछु।'&nbsp;

पोखरा महानगरापलिका ढुङ्गेपाटनकी ३३ वर्षीय सिला मिजार पनि दैनिक घर बनाउने काममा व्यस्त हुने गरेको सुनाइन्। हेल्पर हुँदै मिस्त्रीको काम गर्न थालेपछि दैनिक कमाई राम्रो हुने गरेको उनले बताइन्। छोराछोरी ९ र १० कक्षामा पढ्छन्। यही कामको कमाईले छोराछोरी पढाउने घर खर्च चलाउदै आएको उनले सुनाइन्।
श्रीमान पनि मिस्त्रीकै काम गर्ने भएकोले काम गर्न थप सहज भएको उनले बताइन्। काम ठुलो सानो भन्ने हाम्रो समाजका पहिल्यैदेखिको सोचले गर्दा दाजुभाई दिदीबहिनी विदेश जान बाध्य भएको उनको अनुभव छ। यही काम गरेर यहाँभन्दा कम आम्दानी हुने अवस्थामा पनि दाजुभाई विदेश जान नै मन गर्नु भनेको यहाँ कामको सम्मान नहुनु नै मुख्य कारण रहेको उनको बुझाई छ।&nbsp;



पोखरामा घर बनाउने क्रममा पुरुष सँगसँगै घरको गारो लगाउँदै महिला । तस्बिरः कृष्णमणि बराल

पछिल्लो समयमा दिदीबहिनीले पुरुष सरह समान काम र समान ज्याला पाउने गरेको निर्माण कम्पनीका ठेकेदार प्रेमकुमार बुढाथोकीले बताए। दिदी बहिनीहरुले पुरुष भन्दा राम्रो गरी घरको गाह्रो लगाउने र प्लास्टरको काम गर्ने गरेको उनले सुनाए। उनीहरु काममा पुरुषभन्दा मेहेनति र इमान्दार पनि हुने गरेको उनले बताए। 'हाम्रो साइटमा ४ जना मिस्त्रीको काम गर्ने दिदी बहिनीहरु हुनुहुन्छ। उहाँहरुले पुरुष भन्दा राम्रो काम गर्नु हुन्छ। पुरुष बरार ज्याला पाउनु हुन्छ', उनले भने।&nbsp;

घर निर्माणका क्षेत्रमा बिजुली र रंगका काममा नेपालीहरुनै बढी रहेपनि प्लमिङको काम गर्नेहरु भारतको उडीसातिरका बढी रहेको उनले बताए। यसैगरी घर प्लास्टरको काम लगभग ९९ प्रतिशत भारतीयले नै गर्दै आएको उनले सुनाए। काठको काम, टायल लगायतका काममा पनि भारतीय नागरिकको नै बाहुल्यता रहेको निर्माण क्षेत्रमा लागेकाहरु बताउँछन्। घर निर्माणका काममा खटिने मजदुरहरुको सुरक्षा चुनौती भने छ। अग्ला घरहरुमा बाँसको खटमा बसेर गारो लगाउनु, प्लास्टर गर्नु जोखिम पूर्ण छ।&nbsp;
काठमाडौं&nbsp; :&nbsp;कोरोनाको महामारीमा एसियाली विकास बैंक (एडीबी) को सहयोगमा सञ्चालित सबै विकास परियोजना सुरक्षित सञ्चालन भइरहेका छन्। &nbsp;कोभिडको जोखिम व्यवस्थापनका लागि स्ट्यान्डर्ड अपरेटिङ प्रोसिड्युर (एसओपी) लागू गरेर विकास परियोजनालाई अगाडि बढाइएको एडीबीले जनाएको छ।&nbsp;

बैंकले शतप्रतिशत लगानी रहेका विकास परियोजनामा एसओपी लागू गरेर निर्माण कार्यलाई अगाडि बढाइएको जनाएको छ। एसओपी लागू गर्दा विकास परियोजनालाई निरन्तरता दिन सहज र सुरक्षित भएको एडीबीको दाबी छ।

अन्य स्रोतबाट सञ्चालित अधिकांश विकास परियोजना प्रभावित छन्। एडीबीले मे महिनादेखि एसओपी अपनाएर आयोजना कार्यान्वयन गर्न निकायलाई परिपत्र गरेको थियो। मार्चमा लकडाउन सुरु भएपछि कोभिडका कारण विकास आयोजना प्रभावित हुने भन्दै सुरक्षाका मापदण्ड अपनाएर परियोजना कार्यान्वयनलाई अगाडि बढाइएको बैंकले जनाएको छ।&nbsp;
एडिबीका वरिष्ठ वातावरण अधिकृत दिपकबहादुर सिंहले कार्यस्थलको व्यवस्थापन र कर्मचारीको स्वास्थ्यलाई ध्यान दिइएको बताए।

त्यसैगरी निर्माण कार्य सञ्चालन गर्दा अपनाइने कार्यविधिमा कामदारको व्यवस्थापन, प्रवेशद्वारमा सुरक्षा व्यवस्था, कामदारलाई निर्माण क्षेत्रबाट बाहिर जान निषेध, प्लान्ट र मेसिनरीको निर्मलीकरण, सामान लोड–अनलोड गर्ने तरिका, पीपीईको प्रयोग एवं कामदार बस्ने शिविरको उचित व्यवस्थापन गरिएको सिंहले बताए।&nbsp;

एडीबीका देशीय निर्देशक मुख्तोर खामुदखानोभले परियोजना साइटमा कामदारको सुरक्षा सुनिश्चित गर्न एसओपीले महत्वपूर्ण भूमिका खेलेको बताए।। एडीबीसँगको सहकार्यमा नेपाल आर्थिक पत्रकार समाज (सेजन) ले बिहीबार आयोजना गरेको वेभिनारमा उनले बैंकले तयार पारेको एसओपी आयोजनामा लागू भइरहेको बताए। यसले निर्माण क्षेत्रमा कोभिड १९ को जोखिम कम गराउन र कर्मचारीमा संक्रमण फैलिन नदिएको उनले बताए।&nbsp;

पुर्व अर्थसचिव सुमन शर्माले एडीबीले बनाएजस्तै एसओपी सबै क्षेत्रमा अपनाउन आवश्यक भएको बताए।&nbsp;कार्यक्रममा वरिष्ठ वातावरण अधिकृत सिंहसहित एडीबीका सामाजिक विकास अधिकृत लक्ष्मीप्रसाद सुवेदी, बैंकको सेफगार्ड युनिट प्रमुख लक्ष्मी पन्तले परियोजनामा एसओपी कसरी कार्यान्वयनमा रहेको र त्यसको सफलताको विषयमा कार्यपत्र प्रस्तुत गरेका थिए।
जनकपुरधाम :&nbsp;कुनै बेला जनकपुर आर्थिक राजधानीको रूपमा थियो। देशकै सबैभन्दा बढी राजस्व बुझाउने जनकपुर चुरोट कारखाना र नेपालको एक मात्र जनकपुर–जयनगर रेलसेवाले यहाँको अर्थतन्त्रलाई सम्हालेको थियो। जनकपुर–जयनगर रेलसेवा सञ्चालन हुँदाको बखत यहाँका स्थानीय उद्योगी व्यवसायीको दबदबा थियो। तर, यी दुवै धरोहर बन्द भएपछि यहाँ व्यापार–व्यवसाय खस्किँदै गयो। &nbsp;&nbsp;

रेलसेवा सञ्चालनले यहाँको व्यवसाय बढ्नेमा व्यापारी आशावादी देखिन्छन्। भारतको जयनगरबाट धनुषाको जनकपुरसम्म चल्ने रेलसेवा पुनः व्यापार–व्यवसायको प्रमुख करिडोर बन्नेमा आफूहरू आशावादी रहेको कपडा व्यापारी अमित पाठक बताउँछन्। अहिले भारतबाट किनेर नेपालसम्म ल्याउँदा ढुवानी महँगो हुने तथा यहाँसम्म आइपुग्न महिनौं लाग्ने समस्याबाट छुटकारा मिल्ने उनको कथन छ।&nbsp;

ठप्प भएको व्यापार व्यवसायमा रेलले नयाँ आशा जगाएको छ। ‘हाम्रो चौपट भएको व्यापारमा रेलले पुनः हाम्रो दिन फर्किने आशा जगाएको छ’, अमित पाठक भन्छन्, ‘यहाँबाट धेरै उद्योगी–व्यापारी व्यापार–व्यवसायमा उभो नलागेपछि भारत पलायन भए, हामी जेनतेन धानीरहेका छौंं, रेलले मालसमान ढुवानी ५० प्रतिशत सस्तो र सुलभ हुने भएपछि व्यापार फस्टाउने आशा छ’, उनले भने।&nbsp;

व्यवसाय खस्किँदै र भाडादर महँगो हुँदै गएपछि ऋणको दबाब थेग्न नसकेर उद्योगी–व्यवसायी पलायन हुन बाध्य भएको उद्योग वाणिज्य संघ प्रदेश २ का अध्यक्ष शिवशंकर साह (हिरा) बताउँछन्। ‘रेल आएपछि व्यवसायीमा आशा जागेको छ, यसले जनकपुरमा किनमेल गर्न आउनेको संख्यामा वृद्धि हुनेछ। रेलमार्गबाट मालसमान ढुवानी र भारतीय मानिसको चाप बढ्ने हुँदा व्यापार–व्यवसाय फस्टाउनेमा म आशावादी छु’, उनले भने।&nbsp;

जयनगर–जनकपुर रेलसेवाले समान्य रूपमा भइरहेको व्यापार दुई गुणाले बढ्ने चेम्बर्स अफ कमर्सका उपाध्यक्ष सरोज मिश्रको भनाइ छ। ‘मालसमान ल्याउन भइरहेको कठिनाइ र भारतीय सीमावर्ती क्षेत्रका मानिसलाई सदरमुकाम आउन भइरहेको कठिनाइलाई रेलले चिर्ने भएपछि व्यापारमा फड्को मार्नेछ’, मिश्रले भने, ‘रेल सञ्चालन हुँदा नेपाललाई महँगी नियन्त्रणसँग रोजगारी सिर्जना हुनेछ। साथै नेपालको पर्यटन क्षेत्रमा कोशेढुंगा सावित हुन्छ।’ शिक्षा, स्वास्थ्य, कृषि, औद्योगिक क्षेत्र तथा अन्य थुप्रै आधारभूत संरचनामाथि सहज र सवल पहुँचका लागि रेलले महत्वपूर्ण भूमिका निर्वाह गर्ने मिश्रको भनाइ छ।&nbsp;

रेल सञ्चालनले पर्यटन र उद्योग–व्यापार विकास निश्चित हुने प्राध्यापक तथा अर्थशास्त्री डा. बरुणलाल कर्ण बताउँछन्। ‘रेलसेवा सञ्चालनले यहाँको विकास आधार खुल्छ, एक त पर्यटन उद्योग फस्टाउँछ। अर्को व्यवसाय फस्टाएपछि रोजगारीका अवसर सिर्जना हुन्छ’, उनले भने, ‘जनकपुरमा धार्मिक तथा ऐतिहासिक तथा पुरातात्विक सम्पदा भएकाले भारतबाट ठूलो संख्यामा पर्यटकको आगमन हुने र पर्यटन उद्योगले राजस्व संंकलनमा समेत ठूलो योगदान पुर्‍याउँछ।’

रेलले ठूलो अर्थतन्त्र भएको देश भारतसँगको व्यापार तथा पर्यटन प्रवद्र्धनमा हुने साझेदारीले विकासको मूल फुट्ने अर्थशास्त्री प्राध्यापक सुरेन्द्र लाभले बताए। ‘पूर्व–पश्चिम विराटनगरदेखि वीरगन्जसम्म र उत्तर दक्षिण काठमाडौंसम्म जोड्न सके गन्तव्य छोटो हुने र सबै ठाउँ उद्गम स्थलको रूपमा विकास हुनेछ’, उनले भने। &nbsp;नेपाली सीमामा आइपुग्यो रेलरेल आउँदा खुसीयाली (फोटो/भिडियो)रेल सपनाको एउटा फड्कोडेढ वर्षमा बर्दिवास–वीरगञ्ज रेल गुडाउने विभागको तयारी
काठमाडौं : सुर्खेत विमानस्थलको विकास, विस्तार र स्तरोन्नतिका लागि कर्णाली प्रदेश सरकार र नेपाल नागरिक उड्डयन प्राधिकरणबीच समझदारी भएको छ। &nbsp;मन्त्रालयमा बिहीबार भएको समझदारीमा पर्यटनमन्त्री योगेश भट्टराई, कर्णाली प्रदेश सरकारका मुख्यमन्त्री महेन्द्रबहादुर शाही, आर्थिक मामिला तथा योजनामन्त्री प्रकाश ज्वाला र पर्यटनमन्त्री केदारबहादुर अधिकारीको उपस्थितीमा दुवै समझदारी पत्रमा हस्ताक्षर भएको छ। &nbsp;

लागत साझेदारी अवधारणाअन्तर्गत सुर्खेत विमानस्थल विस्तार र स्तरोन्नति गर्न आवश्यक जग्गा अधिग्रहण, रनवे विस्तार, टर्मिनल भवन निर्माण र अन्य आवश्यक विकास निर्माण कार्य गराउन कर्णाली प्रदेश सरकार र प्राधिकरणबीच समझदारी भएको हो।

उक्त समझदारीअनुसार सुर्खेत विमानस्थलको धावनमार्गको लम्बाइ कम्तीमा १५०० मिटरसम्म विस्तार तथा स्तरोन्नति गरी सुविधासम्पन्न प्रदेशस्तरीय हब विमानस्थलको रुपमा विकास गरिनेछ। जसमा प्राधिकरणले प्राविधिक प्रतिवेदन बमोजिम जग्गा अधिग्रहण र मुआब्जा वितरणका लागि संस्कृति, पर्यटन तथा नागरिक उड्डयन मन्त्रालयमा प्रस्ताव पेश गर्नुपर्नेछ। थप जग्गा अधिग्रहण गर्नुपर्ने अवस्थामा पनि मन्त्रालयमा सिफारिस गर्ने काम प्राधिकरणले गर्नेछ।

विमानस्थल विस्तारका लागि आवश्यक पर्ने थप जग्गाको नियमानुसार मुआब्जा वितरण गर्दा हुने खर्चको ५० प्रतिशत रकम प्रदेश सरकारले व्यहोर्ने र ५० प्रतिशत रकम प्राधिकरणले व्यहोर्ने समझदारीमा उल्लेख गरिएको छ।&nbsp;
काठमाडौं&nbsp; :&nbsp;उद्योग, वाणिज्य तथा आपूर्तिमन्त्री लेखराज भट्टले कोरोना महामारीको समयमा आपूर्ति व्यवस्थामा संकट आउन नदिएको र अस्वभाविक मूल्य वृद्धिमा पनि रोक लगाएको दाबी गरेका छन्।&nbsp;

आफ्नो १० महिने कार्यकालको समीक्षा गर्दै मन्त्री भट्टले कोभिडको जोखिम नियन्त्रण गर्न चैत ११ गतेदेखि लकडाउन र निषेधाज्ञाका बेला मन्त्रालयको विशेष पहलमा संकट आउन नदिएको बताए। ‘उत्पादन, ढुवानी र आपूर्ति शृंखलामा विशेष ध्यान दिइएकाले कुनै समस्या आउन पाएन’, उनले भने।&nbsp;

मन्त्री भट्टले पछिल्लो समय व्यापारघाटा न्यूनीकरण हुँदै गएको बताए। आयातमा कमी आएको र निर्यात यथावत रहेको यस वर्ष व्यापारघाटामा १६.८ प्रतिशतले कमी आएको बताए।&nbsp;
कृषि मन्त्रालयसँग समन्वय गरेर चामल र गहुँको समर्थन मूल्य तोकिएको र यसबाट कृषकलाई राहत मिलेको उनको भनाइ छ। करिब २० प्रतिशतमात्रै स्वदेशी तरकारीले धानेको भन्दै उत्पादन बढाउनको बिकल्प नभएको मन्त्री भट्टले बताए।&nbsp;

सहकारीसँग समन्वय गरेर तरकारी तथा फलफूल सहजै उपभोक्तामाझ पुर्‍याउने प्रयास भइरहेको बताए।&nbsp; कालोबजारी गर्ने जोकोहीलाई कारबाहीको दायरामा ल्याई छाड्ने मन्त्री भट्टले उद्घोष गरे। साना व्यवसायी मात्र नभई ठूला गल्ती गर्नेलाई पनि कारबाहीको दायरामा ल्याउने बताए।&nbsp;

मन्त्री भट्टले खाद्यान्न संकट निवारण गर्न सरकारले चालू आर्थिक वर्षदेखि ३ लाख मेट्रिकटन स्टक राख्ने तयारी गरेको बताए।&nbsp; उखु किसान चिनी मालिकको सिन्डीकेटबाट प्रताडित भएको भन्दै किसानको हितका लागि मन्त्रालयले विशेष पहल गरेको बताए। अन्नपूर्ण, लुम्बिनीलगायत चिनी मिलका सञ्चालकको सम्पत्तिबाट किसानलाई असुल उपर गराउने उनको भनाइ छ।&nbsp;

पेट्रोलको मूल्य अटोमेसनबाट घटबढ हुने भए पनि घट्दा कुनै प्रचार नहुने र बढ्दा व्यापक हल्ला हुने गरेको मन्त्री भट्टले गुनासो गरे।&nbsp;मन्त्री भट्टले कोरोना महामारीका बेला पनि वैदेशिक लगानी आकर्षक ढंगले भित्रिरहेको बताए। गत आर्थिक वर्ष ३८ अर्ब ८७ करोड विदेशी लगानी आउने प्रतिबद्घता आउनु सकारात्मक भएको बताए। अघिल्लो वर्ष २५ अर्ब ४८ करोड मात्रै विदेशी लगानी स्वीकृत भएको थियो।&nbsp;
झापा :&nbsp;झापामा पाँचतारे ‘होटल मेची क्राउन’ सञ्चालनमा आएको छ। भारतीय पर्यटकलाई लक्ष्य गरी उक्त पाँचतारे होटल सञ्चालनमा ल्याइएको हो। सरकारको अनुमतिसँगै होटल सञ्चालनमा ल्याउन सकिने होटल व्यवस्थापनले जनाएको छ।&nbsp;

बंगलादेश, भुटान र भारतीय पर्यटकलाई लक्ष्य गरेर नेपालको पूर्वी द्वार मेचीनगरमा पाँचतारे होटल मेची क्राउन सञ्चालन गरिएको हो।&nbsp;करिब आठ बिघा क्षेत्रफलमा फैलिएको मेची क्राउन परिसरमा होटलसँगै क्यासिनो, जिमहाउस, व्यापारिक मल, स्विमिङ पुललगायत सुविधा छन्।&nbsp;

प्रदेश १ को पहिलो पाँचतारे होटलले करिब ९ सय जनालाई रोजगारी दिने &nbsp;भेगास सिटी इन्टरटेन्मेन्ट प्रालिका अध्यक्ष पवित्रकुमार कार्कीले जानकारी दिए। उनका अनुसार होटलमा १५० करोड लगानी छ। होटलमा १०५ वटा लक्जरी रुम छन्।&nbsp;होटल परिसरमै हरियाली पार्क, पानीको आकर्षक फोहोरा, हेलीप्याड, पार्किङ जोन र स्विमिङ पुलको सुविधा उपलब्ध छ। ‘भिजिट २०२०’ को सुरुमै सञ्चालनमा ल्याउने तयारी भए पनि केही समय ढिला भएको छ।&nbsp;

संसारभरिका खानाको स्वाद, नेपालका आदिवासीको विशिष्ट मौलिक परिकारसमेत होटलमा उपलब्ध हुने सञ्चालकले जानकारी दिए। पिक हस्पिटालिटीले यस होटलको व्यवस्थापन सम्हाल्ने छ। चार जनाको समूहमा रहेको हस्पिटालिटीमा यादवप्रसाद पाण्डे, दीपक लेखक, विवेक विष्ट र विशान शाह छन्।

भारतीय सीमाबाट नजिक भएकाले सीमा पारीबाट आउने पर्यटकलाई लक्ष्य गरी होटल सञ्चालनमा आउन लागेको हो। डेढ अर्ब रुपैयाँको लगानीमा निर्माण भएको मेचीक्राउन होटेलको व्यवस्थापन पहिलो नेपाली कम्पनी ‘दीपक हस्पिटालिटी’ ले लिएको छ। होटलको आर्किटेक्ट इन्जिनियर शैलेन्द्र बिसी र घनश्याम उप्रेतीले गरेका हुन्। होटलमा तीन हजार क्षमताको ठूलो व्याङ्क्वेट हलसहित तीनवटा सेमिनार हल छन्। होटलमा व्यवसायी पवित्रकुमार कार्की, बलराम सापकोटा, राजकुमार बस्नेत, जयराम अर्याललगायतको लगानी छ।
काठमाडौं : नेपाल आयल निगमले डिजेल र मट्टीतेलको मूल्य घटाएको छ । इन्डियन आयल कार्पोरेशन (आईओसी)बाट अक्टोबर १ तारिखमा आएको मूल्य सूची अनुसार डिजेलको मूल्य प्रतिलिटर एक रुपैयाँ घटेको हो ।&nbsp;

बिहीबार राति १२ बजेबाट लागू हुनेगरी डिजेल र मट्टीतेलको&nbsp;मूल्य घटेसँगै यसको खुद्रा विक्री मूल्य ८९ रुपैयाँ भएको छ ।&nbsp; निगमका अनुसार यस पटक आईओसीले डिजेलको मूल्य घटाए पनि पेट्रोल, हवाई इन्धन र एलपी ग्यासको खरिद मूल्य बढाएर पठाएको छ ।&nbsp;

भारतबाट बढेर आए पनि निगमले पेट्रोल, हवाई इन्धन र एलपी ग्यासको मूल्य भने यथावत राखेको निगमको विज्ञप्तिमा उल्लेख गरेको छ ।
&nbsp;
नेपालगन्ज :&nbsp;चालु आर्थिक वर्षको दुई महिनामा मात्र चिनी आयातबाट झन्डै एक अर्ब राजस्व संकलन भएको छ। अघिल्लो आर्थिक वर्षको यस अवधिमा चिनी आयात र राजस्व संकलन अवस्था विश्लेषण गर्दा भन्सार नतिरेर नै चिनी आयात हुने गरेको सहजै आँकलन गर्न सकिन्छ।&nbsp;

सीमावर्ती बजारबाट चिनी आयात कति हुन्छ भन्ने कुरा चालु आर्थिक वर्षको राजस्व संकलनबाट पनि देखिएको छ। कोरोना भाइरसका कारण सीमा नाका बन्द हुँदा चिनी राजस्व तिरेर आयात भइरहेको छ। &nbsp;

नेपालगन्ज भन्सार कार्यालयबाट गत वर्ष साउन र भदौमा ३४ हजार ७० किलो मात्र चिनी &nbsp;राजस्व तिरेर नेपाल आयात भएको थियो। यो वर्ष साउन र भदौमा मात्र तीन करोड ३४ लाख ८७ हजार ३ सय २ किलो चिनी आयात गर्दा ९५ करोड १५ लाख ५१ हजार एक सय ४३ रुपैयाँ राजस्व असुली भएको छ।

‘विगतमा राजस्व छलेर चिनी आउने गरेको थियो। सीमा नाका बन्द भएपछि चिनी भन्सार तिरेर आयात गरिएकाले राजस्व वृद्धि भएको हो’, निमित्त भन्सार अधिकृत रमेशकुमार खतिवडा भन्छन्, ‘सीमामा कडाइ भइरहेको छ। भौतिक परीक्षण र जाँच पास पनि व्यवस्थित भएको छ। जसका कारण चिनीमा पनि राजस्व वृद्धि भएको हो।’&nbsp;

लकडाउनअघि ५ किलोसम्म चिनी ल्याउँदा सर्वसाधारणले राजस्व तिर्नु पर्दैनथ्यो। साना व्यवसायीले त पटकपटक यसरी नै भन्सार नतिरेर पनि चिनी बेच्ने गरेका थिए। कोरोनाका कारण अहिले सीमावर्ती बजारमा चिनी किन्न जाने उपभोक्ता रोकिएका छन्।

भाटभटेनीले मात्र नेपालगन्ज भन्सार कार्यालयमा राजस्व तिरेर तीन सय ५० टन चिनी खरिद गरेको नेपालगन्ज सुपरस्टोरका प्रबन्धक पुष्कल राईले जानकारी दिए। उनले भने, ‘हामीले नेपालगन्जबाट ४० टन बेचेका छौं। विराटनगरबाहेक देशका अन्य १७ वटा स्टोरमा पनि यहीबाट चिनी पठाएका छौं।’ नेपाली चिनी ६९ रुपैयाँमा बिक्री गरिरहेको भाटभटेनीले साउनदेखि भारतबाट चिनी आयात गर्न थालेपछि भने ७५ रुपैयाँ प्रतिकिलो बिक्री गरिरहेको छ। स्थानीय बजारमा भने ९० रुपैयाँसम्म चिनी बिक्री हुने गरेको छ।&nbsp;

नेपालगन्ज भन्सार कार्यालयले गत वर्षको साउन र भदौमा मात्र झन्डै सवा एक अर्ब राजस्व असुली गरेको छ। गत वर्ष साउनमा ८६ करोड २९ लाख चार हजार र भदौमा एक अर्ब ८८ लाख १५ हजार रुपैयाँ गरी एक अर्ब ८७ करोड १७ लाख १९ हजार रुपैयाँ राजस्व संकलन भएको थियो। जबकी चालु आर्थिक वर्षको साउनमा मात्र एक अर्ब ६२ करोड ९९ लाख ४५ हजार रुपैयाँ र भदौमा एक अर्ब ४१ करोड ९१ लाख ७८ हजार रुपैयाँ गरी ३ अर्ब ४ करोड ९१ लाख २३ हजार रुपैयाँ राजस्व संकलन भएको छ। खतिवडाले भने, ‘यो वर्षको साउन महिनामा लक्ष्यभन्दा १७२.०२ प्रतिशत र भदौमा १३२.९६ प्रतिशत प्रगति भएको छ। जबकी गत वर्ष साउनमा ६९.६५ प्रतिशत र भदौ महिनामा ६५.१६ प्रतिशत प्रगति भएको थियो।’

असोज महिनामा १ अर्ब ४८ करोड २३ लाख ८३ हजार रुपैयाँ राजस्व संकलन गर्ने लक्ष्य रहेकोमा ११ असोजसम्म मात्र ५३ करोड ६४ लाख ९१ हजार रुपैयाँ अर्थात लक्ष्यको ३६.१९ प्रतिशत राजस्व संकलन भइरहेको छ।&nbsp;खतिवडाले प्रस्ट पारे, ‘विगतमा भन्सार छलेर आउने सामान अहिले राजस्व तिरेर आउँदा पनि लक्ष्यभन्दा धेरै राजस्व संकलन गर्न सफल भएका हौं।’&nbsp;
&nbsp;
काठमाडौं : धितोपत्र बजारमा शेयर कारोवार मापक नेप्से परिसूचक आज दोहोरो अङ्कले उकालो लागेको छ। नेपाल स्टक एक्स्चेञ्जका अनुसार साताको अन्तिम दिन आज नेप्से २०.६१ बिन्दुले बढेर एक हजार ५७१.०४ मा पुगेको छ।&nbsp;

यस्तै सेन्सेटिभ परिसूचक २.९८ बिन्दुले बढेर ३१०.१५ मा पुगेको छ। कूल १९२ कम्पनीको ९९ लाख ३० हजार ८३० कित्ता शेयर रु दुई अर्ब ८० करोड ७७ लाख आठ हजार १३७ मूल्यमा खरिद बिक्री भए।

कारोवार भएका कूल १२ उपसमूहमध्ये आज दुई उपसमूहको शेयर ओरालो लाग्दा १० उपसमूहको शेयर भने उकालो लागेको छ। जलविद्युत् &nbsp;२४.७६ र सामूहिक लगानी कोष ०.०१ बिन्दुले घटेको छ।&nbsp;

यस्तै बैंकिङ १८.८६, व्यापार १९.५३, होटल ८.०८, विकास बैंक ६५.४८, वित्त ५.७९, निर्जीवन बीमा ३३२.४१, उत्पादन ४९.७९, अन्य २.९७, लघुवित्त २०.८१ र जीवन बीमा १५७.३३ बिन्दुले उकालो लाग्यो।

कारोवारका आधारमा बैंक अफ काठमाडौँ शीर्ष स्थानमा रहेको छ। सो बैंकको रु १४ करोड ७६ लाख ५६ हजार ३९ बराबरको कारोबार भयो। यस्तै शिखर इन्स्योरेन्स रु १३ करोड ४७ लाख १२ हजार ७२७, अरुण भ्याली हाइड्रो पावर रु १२ करोड ३० लाख ८१ हजार ६१२, नेपाल पुनःबीमा कम्पनी रु आठ करोड ४१ लाख ७३ हजार ७४७, नेको इन्स्योरेन्स रु सात करोड ७९ लाख ९१ हजार ८९२, कुमारी बैंक रु छ करोड ७५ लाख ८४ हजार ८४७ र कामना सेवा विकास बैंक रु छ करोड ७२ लाख ८० हजार ७४२ बराबरको कारोवार भई शीर्ष स्थानमा रहे।

कारोवारका आधारमा आज सप्तकोशी डेभलपमेन्ट बैंक १०, कामना सेवा विकास बैंक ९.६३, मल्टीपर्पोज फिनान्स कम्पनी ९.६०, कर्पोरेट डेभलपमेन्ट बैंक ९.५८, दिव्यश्वरी हाइड्रोपावर ९.५२, बैंक अफ काठमाडौँ ९.३० र ग्रीन डेभलपमेन्ट बैंकका लगानीकर्ताले ७.१९ प्रतिशतले कमाए। यस्तै माउण्टेन हाइड्रो ९.८०, पञ्चकन्या माई हाइड्रो ६.६७, हिमालयन ऊर्जा विकास कम्पनी ६.३७, युनिभर्सल पावर कम्पनी ५.९७, रैराङ हाइड्रोपावर ५.३३ र युनाइटेड मोदीका लगानीकर्ताले ५.१६ प्रतिशतले गुमाए। रासस
काठमाडौं :&nbsp;नागरिक उड्डयन प्राधिकरणले आन्तरिक उडानतर्फ अक्टुबर महिनाका लागि नयाँ उडान तालिका सार्वजनिक गरेको छ। दैनिक करिब ८० देखि ८५ वटासम्म उडान हुने गरी तालिका बनाइएको प्राधिकरणका प्रवक्ता राजकुमार क्षेत्रीले जानकारी दिए।

हप्तामा करिब ५९३ उडान हुने प्राधिकरणले जानकारी दिएको छ। दसैं नजिकिएसँगै सहजताका लागि उडान संख्या थप गरिएको क्षेत्रीले अन्नपूर्ण पोस्ट्लाई जानकारी दिए। कोरोना महामारीका कारण स्थगित भएको करिब ६ महिनापछि नियमित आन्तरिक उडान सुरु भएको हो। कोरोना अघिको समयमा हुने नियमित उडानको एक चौथाइ मात्र उडान गराउने सर्तमा उडान सञ्चालन गरिएको थियो। उडान सञ्चालनपछि यात्रुको चापअनुसार उडान तालिका थपिएको प्राधिकरण प्रवक्ताले जानकारी दिए। सेप्टेम्बर २१ तरिकदेखि ३० तारिकसम्म दैनिक करिब ४० उडान तय थिए। &nbsp;

नयाँ उडान तालिकाअनुसार काठमाडौंबाट विभिन्न गन्तव्यमा बुद्ध एयरको दैनिक करिब ३० उडान, यतिको दैनिक करिब १८, श्री एयरलाइन्सको दैनिक १६, सिम्रिकको २, नेपाल एयरलाइन्सको दैनिक ८, ताराको दैनिक करिब ७, समिटको करिब ७ र सीता एयरको दैनिक करिब ४ वटा उडान हुनेछन्।&nbsp;

उडान सञ्चालन गर्दा वायुसेवा कम्पनीले पर्यटन मन्त्रालय तथा प्राधिकरणले सार्वजनिक गरेका स्वास्थ्य सुरक्षा मापदण्डलाई पूर्णरूपमा पालना गरेको बताएका छन्। आगमन कक्षमा यात्रुको ज्वरो नाप्ने, पूर्ण विवरण खुलाउने गरी फारम भर्न लगाउने, यात्रुले अनिवार्य रूपमा मास्क प्रयोग गर्नुपर्नेजस्ता मापदण्डको अक्षरस पालना गरिएको छ। आन्तरिक उडान गर्ने यात्रुको कोराना जाँच (पीसीआर) भने गर्नुपर्ने छैन।&nbsp;
काठमाडौं : विश्वव्यापी महामारीको रुपमा फैलिएको कोरोना भाइरस (कोभिड–१९) संक्रमण रोकथाम तथा नियन्त्रणका लागि महिनौंसम्म बन्द भएर खुलेको यातायात कार्यालय बैंक कर्मचारीमा कोरोना संक्रमण पुष्टि भएपछि फेरि बन्द भएको छ ।&nbsp;

काठमाडौंको सानोभर्याङस्थित यातायात व्यवस्था सेवा कार्यालय सूचना टाँस गरेर मंगलबारदेखि बन्द भएको हो । निजी बैंकका कर्मचारीमा कोरोना पुष्टि हुँदा सरकारी कार्यालय नै बन्द भएको सूचना प्रकाशित भएको देखेपछि सयौँ सेवाग्राही मंगलबार र बुधबार काम नगरी फर्किएका छन्।

&nbsp;कार्यालय पुगेका अधिकांश सेवाग्राहीले निजी बैंकका कर्मचारीमा कोरोना पुष्टि हुँदा सरकारी कार्यालय बन्द किन गरियो भन्दै प्रश्न गरेका छन् ।&nbsp;

कार्यालयले अर्को सूचना प्रकाशित नहुँदासम्मका लागि कार्यालयबाट प्रदान गरिने सम्पूर्ण सेवा स्थगित गरेको छ ।&nbsp;
काठमाडौं : नेपाली बजारमा बुधबार पहेँलो धातुको मूल्य सामान्य वृद्धि भएको छ। मङ्गलबार प्रतितोला रु ९०० ले वृद्धि भएको सुनको मूल्यमा बुधबार प्रतितोला रु ५०० ले वृद्धि भएको हो।&nbsp;

नेपाल सुनचाँदी व्यवसायी महासङ्घले बुधबारका लागि छापावाला सुनको मूल्य प्रतितोला रु ९४ हजार ७०० र तेजाबी सुनको मूल्य प्रतितोला रु ९४ हजार २०० तोकेको छ। मङ्गलबार छापावाला सुनको मूल्य प्रतितोला रु ९४ हजार २०० र तेजाबी सुनको मूल्य प्रतितोला रु ९३ हजार ७०० थियो। यस्तै चाँदीको मूल्यमा पनि प्रतितोला रु १५ ले वृद्धि भइ एक हजार १९० पुगेको छ।&nbsp;
विराटनगर : सीमा क्षेत्रसम्म ल्याइएको प्याज भित्र्याउन नपाउँदा नेपाली व्यवसायीले ठूलो नोक्सानी बेहोरेर भारतमै बिक्री गरेका छन्। भारत सरकारले निकासीमा प्रतिबन्ध लगाएपछि विराटनगरको जोगवनी नाका हुँदै ल्याउन लागिएको प्याज उतै खरिदकर्ता खोजेर बेच्नुपर्ने अवस्था आएको हो। नेपाल ल्याउन पाउने निश्चित नभएपछि व्यवसायी लाखौं रुपैयाँको नोक्सानी बेहोर्न बाध्य भए।&nbsp;

भारत सरकारले आन्तरिक खपतलाई परिपूर्ति गर्दै बढ्दो मूल्य नियन्त्रण गर्न भनेर भदौ ३० बाट अन्य मुलुकमा प्याज निर्यातमा रोक लगाएको थियो। जसका कारण नेपाल ल्याउन सीमा क्षेत्रको जोगवनीसम्म ल्याएर ठिक्क पारिएको प्याजका १२ वटा ट्रक उतै रोकिनु पर्ने अवस्था आयो।&nbsp;

विराटनगर भन्सार हुँदै भोलिपल्ट नेपाल भित्र्याउने तयारी गरिएको भए पनि अघिल्लै दिन भारत सरकारले अचानक प्रतिबन्ध लगाइदिँदा प्याज लोड गरिएका गाडी ल्याउन नसकिएको व्यवसायीको भनाइ छ। विराटनगरको गुद्री बजारस्थित प्याजका थोक विक्रेता पशुपति भगतले तीन सय ४० मेट्रिकटन (तीन लाख ४० हजार किलो) बढी प्याज नेपाल भित्र्याउन नसकिएको बताए।&nbsp;

‘बीचमा कुनै उपाय लगाउँदै भित्र्याउन सकिन्छ कि भनेर पनि प्रयास गरियो’, उनले भने, ‘नसकेपछि उतै थोक विक्रेता खोज्दै बिक्री गर्नुपर्ने अवस्था आयो।’ १२ वटामा भगतका मात्रै सातवटा ट्रक थिए। उनका अनुसार नेपाल भित्र्याउन नसकेपछि भारतको फरबिसगञ्ज, पूर्णिया र दरभंगाका व्यापारीलाई सस्तोमा प्याज बिक्री गर्नुपर्ने बाध्यता आयो।&nbsp;

उनले आफ्नो मात्रै सातवटा ट्रकमा लोड गरिएको दुई लाख १० हजार किलो (२१० मेट्रिकटन) प्याज केहीदिन जोगवनीमा अड्किएको र ल्याउन नपाउँदा उतै बेचिएको बताए। आफूले भारतमा खरिद गर्दा प्याज प्रति किलो भारतीय ४८ रुपैयाँ ५० पैसा (७७ रुपैयाँ ६० पैसा नेपाली) परेको भगतले बताए। ‘भारतीय एक करोड एक लाख ८५ हजार रुपैयाँ (नेपाली एक करोड ६२ लाख ९६ हजार रुपैयाँ) लगानी गरेर प्याज ल्याइएको थियो’, उनले भने, ‘तर प्रति किलो छ रुपैयाँ नौ पैसासम्म घाटा खाएर बेच्नु पर्‍यो।’

भगतले प्याज भारतीय व्यापारीलाई प्रति किलो ४१ रुपैयाँ ६० पैसा (नेपाली ६६ रुपैयाँ ५६ पैसा) का दरले बेच्नु पर्दा ठूलो घाटा लागेको जानकारी दिए। रोकिएको सबै प्याज बेच्दा भारतीय ८७ लाख ३६ हजार रुपैयाँ (नेपाली एक करोड ३९ लाख ७७ हजार रुपैयाँ) मात्रै प्राप्त भएको उनको भनाइ छ। किलोमै छ रुपैयाँ नौ पैसा कममा बेच्दा सावाँमा भारतीय १४ लाख ४९ हजार रुपैयाँ (नेपाली २३ लाख १८ हजार चार सय रुपैयाँ) घाटा लागेको भगतले बताए।&nbsp;

सहमतिमै आधाजति घाटा खरिद गरेर ल्याएको भारतीय डिलरले बेहोरेका कारण थोरै राहतचैं मिलेको उनको भनाइ छ। ‘अचानक प्रतिबन्धले प्याजमा ठूलो घाटा भयो’, उनले भने, ‘सीमामा भारतीय प्रहरीले रोकेका कारण गाडीमै रहँदा सडेर बिग्रने भएपछि सस्तैमा बिक्री गर्नुको विकल्प भएन।’&nbsp;
भगतका अनुसार गाडीमा लोड भएको प्याज १० दिनभन्दा बढी राख्दा कुहिएर खेर जान्छ। ‘नबेचिकन राखेको भए सबै प्याज बिग्रिएर खेर जाँदा सबै लगानी डुब्ने थियो’, उनले भने।&nbsp;

उनका अनुसार भारतको फारबिसगञ्जमा अहिले प्याजको मूल्य प्रति किलो भारतीय ४५-४६ रुपैयाँ रहेको छ। ‘सुरुमा हामीले ल्याउन खोजेको प्याज भारतीय व्यापारीले लिनै मानेनन्’, उनले भने, ‘धेरै पहल र आग्रह गरेपछि मात्रै बल्लबल्ल उनीहरु खरिद गर्न तयार भए।’

प्याजका गाडी नेपाल भित्र्याउन सरकारी तवरबाट कुनै सहयोग र पहल नभएका कारण कुहिएर खेर जाँदा सबै लगानी डुब्ने भएपछि उतैका व्यापारी खोजेर ठेगान लगाउनु परेको उनले बताए। भगतका अनुसार १२ ट्रक नै प्याज व्यापारीले भारतमै बिक्री गरेका छन्। प्याजका अर्का थोक विक्रेता किशोरी सिंहले लामो समयदेखि आयात बन्द हुँदा प्याजको स्टक सकिँदै गएको बताए। ‘भारतीय प्रतिबन्धका कारण हामीले ल्याउन पाएका छैनौं’, उनले भने, ‘भएको बेच्दै रहे पनि मौज्दात सकिन लागेकाले अब चरम अभाव हुन सक्छ।’ सिंहले विकल्प नखोजेर सरकार भारतसँग मात्रै निर्भर हुँदा समस्या जटिल बनेर गइरहेको बताए।&nbsp;

उनका अनुसार भारतको इन्दौर, नासिक, गुजरात, राजस्थान, पटना लगायतबाट नेपालमा प्याज आयात हुन्छ। पछिल्लो समय इन्दौर र नासिकबाट धेरै आयात भइरहेको थियो। भित्र्याउन नपाएको १२ ट्रक प्याज इन्दौरबाट ल्याइएको व्यवसायीले बताए। सिंहले कोरोना महामारीले व्यवसाय धारासायी बनिरहेका बेला प्याजमा ठूलो घाटा खेप्नु पर्दा व्यापारीलाई झन् ठूलो तनाव थपिएको बताए।&nbsp;

‘मौज्दात रहेको प्याजले एक सातालाई मुस्किलले धान्छ’, उनले भने, ‘त्यसपछि पनि भारतबाट आएन भने खरिद-बिक्री नै बन्द भएर चरम अभाव हुन्छ।’ सिंहका अनुसार विराटनगरमा खुद्रा प्रति किलो ८० रुपैयाँमा प्याजको किनबेच भइरहेको छ।&nbsp;

व्यापारीका अनुसार विराटनगर भन्सार हुँदै भित्रने प्याज प्रदेश १ र मुलुकका विभिन्न भागसम्म पुग्ने गरेको छ। प्रदेशमा मात्रै दैनिक २५ मेट्रिकटन प्याजको खपत रहेको उनीहरुको भनाइ छ। प्रदेश १ सहित मुलुकका विभिन्न ठाउँबाट दैनिक ४० मेट्रिकटनसम्म प्याजको माग आउने गरेको भगतले बताए।&nbsp;
विराटनगर भन्सार कार्यालयकी प्रवक्ता सुनिता पौडेलले भारतले प्रतिबन्ध लगाएसँगै विराटनगर भन्सार हुँदै प्याज आयात पूर्ण रुपमा ठप्प रहेको बताइन्। उनले भनिन्, ‘कहिलेदेखि प्रतिबन्ध फुकुवा हुन्छ र प्याज ल्याउन सकिन्छ भन्ने यकिन छैन।’&nbsp;

भन्सारका अनुसार दैनिक यो नाका हुँदै ४० मेट्रिकटन हाराहारीमा प्याज आयात हुने गरेको थियो। तर भदौ ३१ गतेबाट प्याज आयात शून्य रहेको पौडेलले बताइन्। विराटनगर भन्सार हुँदै साउनमा नौ सय ३७ र भदौमा नौ सय ५४ मेट्रिकटन प्याज आयात भएको जानकारी उनले दिइन्। प्याज आयातबाट मात्रै साउनमा ४९ लाख ६८ हजार दुई सय ५३ र भदौमा ५१ लाख आठ हजार दुई सय ६९ रुपैयाँ राजस्व संकलन भएको पौडेलको भनाइ छ।&nbsp;
भक्तपुर : शिवशिखर बहुउद्देश्यीय सहकारी संस्था लिमिटेडले भक्तपुरमा गार्डेन मार्ट डिपार्टमेन्टल स्टोर सञ्चालनमा ल्याएको छ । करिब तीन करोड लगानीमा भक्तपुर नपा १० मूलढोकामा उक्त स्टोर सञ्चालनमा ल्याइएको हो ।

स्टोरमा प्रारम्भिक चरणमा आठ सयभन्दा बढी उत्पादन तथा वस्तु राखिएको संस्थाका मुख्य प्रवन्धक लीलानाथ गौतमले जानकारी दिए । स्टोरमा करिब दुई हजार थरि उत्पादन तथा वस्तु उपलब्ध गराइने उनले स्पष्ट पारे ।

'उपभोक्ताको माग र रोजाइअनुसार स्टोरमा वस्तु तथा उत्पादन बढाउँदै लान्छौं’, मुख्य प्रवन्धक गौतमले भने, 'त्यसको लागि उपभोक्ताहरुको माग र रोजाइको लागि सर्वे गर्ने व्यवस्था पनि गरेका छौं ।'

स्टोरमा खाद्यान्न, पेयपदार्थ, साबुन तथा स्याम्पू, भान्छाका सामान, बालबालिकाको लागि खेलौना तथा लुगाफाटो, नूनतेल, चिनीसहित ८ सय किसिमका उत्पादन तथा वस्तु उपलब्ध रहेका छन् ।

अरु पसलमा भन्दा ५ देखि ७ प्रतिशत सस्तोमा उपभोक्तालाई वस्तु बिक्री वितरण गरिने स्टोरले जनाएको छ । त्यस्तै नजिकिँदो दसैंतिहारलाई लक्षित गरेर उपभोक्तालाई विशेष अफरको व्यवस्था गर्न लागिएको मुख्य प्रवन्धक गौतमले सुनाए ।

'एउटै छानामुनि उपभोक्तालाई गुणस्तरीय सामान उपलब्ध गराउने हाम्रो उद्देश्य हो’, उनले थपे, 'उपभोक्ताले हामीकहाँबाट सुलभ तरिकाले अन्यत्रभन्दा सस्तो दाममा सामान पाउनुहुनेछ ।'

सहकारीले सञ्चालन गरेको हुनाले व्यक्तिगत वा निजी रुपमा चलेका स्टोरले जस्तो गार्डेन मार्टले मूल्यमा बढी मार्जिन नराख्ने उनको भनाइ थियो ।&nbsp;मुख्य प्रवन्धकले सुदूर पश्चिमको डडेलधुरापछि संस्थाले भक्तपुरमा दोस्रो स्टोर सञ्चालनमा ल्याएको बताए ।

सहकारीका प्रवन्धक रमेश खाइजूले यो वर्षभित्र देशभर थप ५० वटा डिपार्ट मेन्टल स्टोरसञ्चालनमा ल्याउने शिवशिखर सहकारीको लक्ष्य रहेको जानकारी दिए । जसअनुसार यहीं कार्तिकभित्र दाङको तुलसीपुर, काठमाडौंको कीर्तिपुर, बुढानिलकण्ठ, धापासी, ललितपुरको थैब, भक्तपुरको बालकोट र कास्कीको पोखरामा २ वटा थप मार्ट सञ्चालन आउने उनको भनाइ थियो ।

उनले प्रत्येक मार्टमा गार्डेन (बगैंचा) को व्यवस्था गर्ने उद्देश्यसहित नामसमेत गार्डेन मार्ट राखिएको स्पष्ट पारे । 'किनमेल गरिसकेपछि उपभोक्ताले थप केही समय मार्टमा रहेको बगैंचामा बिताएर आनन्दको अनुभूति गरोस् भन्ने हाम्रो उद्देश्य हो,' प्रवन्धक खाइजूले भने, ‘यसले किनमेल गर्न सिंगो परिवार नै सहभागी हुने विश्वास लिएका छौं ।'किनमेलमा सबै परिवारका सदस्यको सहभागिता हुने भएकाले पनि महिला, पुरुष र बालबालिका लक्षित उत्पादन तथा वस्तु मार्टमा व्यवस्था गरिएको उनको भनाइ थियो।
परासी : भारततर्फ चोरी निकासी गरिरहेको अवस्थामा पश्चिम नवलपरासी प्रहरीले ९ वटा मोटरसाइकलसहित ७ लाख बराबरको हरियो मटर बरामद गरेको छ । जिल्लाको प्रतापपुर र &nbsp;सरावल गाउँपालिकाको नाकाबाट भारततर्फ लैजाँदै गरेको अवस्थामा मटर बरामद भएको जिल्ला प्रहरी कार्यालयका प्रवक्ता नायब उपरीक्षक राजु लामाले जानकारी दिए ।

केराउसँगै बरामद भएका मोटरसाइकलमा एक नेपाली र अन्य भारतीय थिए &nbsp;। मोटरसाइकल बरामद भएपनि संलग्न व्यक्ति भने प्रहरीलाई देख्ने बित्तिकै फरार भएको नायब उपरीक्षक लामाले बताए ।&nbsp;

बरामद भएका केराउसहित मोटरसाइकल महेशपुर भन्सारमा बुझाइएको छ। पछिल्लो पटक जिल्लाका सीमावर्ती नाकाबाट हरियो मटरको चोरी निकासी बढेपछि जिल्ला सुरक्षा समितिले कोभिड–१९ को कारण देखाउँदै मटर ओसारपसार र ढुवानीमा प्रतिबन्ध लगाएको छ ।&nbsp;

प्रहरीले डेढ महिनाको अवधिमा बरामद गरेर बुझाएका केराउमध्ये ५० लाख बढीको लिलाम भइसकेको महेशपुर भन्सार कार्यालयले जनाएको छ ।&nbsp;
काठमाडौं :&nbsp;सरकारले व्यवसाय सञ्चालनको अनुमति दिएसँगै असोज १ देखि होटल तथा रेस्टुराँ सञ्चालनमा आएका छन्। कोरोना महामारीका कारण चैत ११ गतेबाट बन्द होटल तथा रेस्टुराँ असोज १ गतेदेखि सञ्चालनमा आएका थिए। कोरोना संक्रमण दर घटिनसकेको भएकाले होटल तथा रेस्टुराँ सञ्चालनमा आए पनि ग्राहक नआएको होटल व्यवसायी बताउँछन्।&nbsp;

अहिले ग्राहक आउनेभन्दा पनि कोरोना सुरक्षाका उपाय होटलले कसरी अवलम्बन गरेका छन् भन्ने जिज्ञासाका लागि फोन आउने गरेको होटल संघ नेपालका उपाध्यक्ष विनायक शाहले जानकारी दिए। ‘ग्राहकले होटलले संक्रमण रोकथामका लागि के कस्ता उपाय अपनाएको छ। हामी कत्तिको सुरक्षित छौं जस्ता सुरक्षाचासोबारे जिज्ञासा राख्ने गरेका छन्’, उपाध्यक्ष शाह भन्छन्। सुरक्षित बसाइका लागि विश्वासको वातावरण बनाउनु ठूला होटलको अहिलेको चुनौती रहेको उनको भनाइ छ।&nbsp;

कोरोना त्रास एकातिर छ भने अर्कोतिर सबै व्यापार व्यवसाय प्रायः ठप्प हुँदा होटल तथा रेस्टुराँमा गएर खाने वातावरण नभएको व्यवसायी नै बताउँछन्। नखुल्नुभन्दा खुलेपछि विस्तारै व्यवसायले गति लिने अपेक्षा व्यवसायीको छ। कोरानाले गर्दा सरकारको स्वास्थ्य सुरक्षा मापदण्ड अपनाएर व्यवसाय सञ्चालन गर्नुपर्ने संघ उपाध्यक्ष शाहले बताए। ठूला पाँचतारे होटल पनि आंशिक मात्र सञ्चालनमा छन् भने केही सञ्चालनको तयारीमा रहेको शाहले जानकारी दिए। पाँचतारे होटलका रेस्टुराँ तथा कफी सप भने खुलेका छन्।

उपत्यकाका अधिकांश रेस्टुराँ खुलेको भए पनि विदेशी पर्यटकमा आस्रित ठमेलका होटल तथा रेस्टुराँ खुल्न नसकेको रेस्टुराँ तथा बार एसोसिएसन नेपाल (रेबन) का अध्यक्ष अरनिको भण्डारीले जानकारी दिए। ठूलाभन्दा साना होटल तथा रेस्टुराँमा मानिसको चहलपहल केही बढी भएको उनले बताए।

पर्यटकीय नगरी पोखराका होटल पनि कुल संख्याको २५ देखि ३० प्रतिशत मात्र खुलेको पश्चिमाञ्चल होटल संघ पोखराका अध्यक्ष विकल तुलाचनले जानकारी दिए। ग्राहक संख्या भने नगन्य रहेको बताए। संक्रमण यथावत रहेको, विदेशी पर्यटक आउन नपाएको, सभा तथा सम्मेलन एवं मठ मन्दिर दर्शन पनि नखुलेकाजस्ता कारणले गर्दा होटल रेस्टुराँमा ग्राहकको चाप नभएको उनले बताए। दसैंतिहारपछि व्यवसायले गति लिने आशा उनको छ। आन्तरिक पर्यटनको हबको रूपमा रहेको चितवनका होटल, रेस्टुराँ तथा रिसोर्ट असोज १ बाट नै सञ्चालनमा आएका छन्।&nbsp;

व्यवसाय खुलेको भए पनि चहलपहल खासै नभएको होटल संघ चितवनका पूर्व अध्यक्ष ज्ञानेन्द्र विष्टले बताए। अलिअलि नेपाली पाहुना आउने गरेको उनी बताउँछन्। व्यवसाय चलाउने अहिलेको रणनीति आन्तरिक पर्यटनलाई पहल गर्नु नै भएकाले होटल आफैले पनि सस्तो प्याकेजका लागि तयारी गरिरहेको विष्ट बताउँछन्। ‘सस्तो दरमा प्याकेज उपलब्ध गराएर घरेलु पाहुना आकर्षण गर्ने सबै व्यवसायीले सहमत गरेका छौं। साबिकभन्दा ३० प्रतिशतसम्म सहुलियत दिने गरी काम भइरहेको छ’, विष्ट बताउँछन्। दसैंपछिबाट चितवन तथा सौराहा घुम्न अभियान चलाउने तयारीमा व्यवसायी छन्।&nbsp;

खुलेपछि विस्तारै व्यवसायले गति लिने अपेक्षामा होटल व्यवसायी रहेको भए पनि पुनः बन्द हुने होकी भन्ने त्रासमा उनीहरू छन्। स्वास्थ्य मन्त्रालयले कोरोना संक्रमितको संख्याले निश्चित सीमा नाघ्यो भने पुनः लकडाउन गर्न सुझाइरहँदा अब लकडाउन विकल्प नभएको तर्क उनीहरूको छ। सरकारले बन्द गर्नुभन्दा अहिले खुलेको समयमा कोराना संक्रमण फैलन नदिनका लागि अपनाइएका मापदण्डको अनुगमन गर्न जरुरी रहेको व्यवसायी बताउँछन्। कतिपय होटल रेस्टुराँले न्यूनतम सुरक्षाका मापदण्ड पनि नअपनाइरहे पनि त्यसमा सरकारको अनुगमन नभएको होटल संघका उपाध्यक्ष शाह बताउँछन्।
काठमाडौं : संसदको उद्योग तथा वाणिज्य र श्रम तथा उपभोक्ता हित समितिले निःशुल्क कामदार फर्काउने निर्देशिका व्यवहारिक नभएको भन्दै संशोधन गर्न निर्देशन दिएको छ।मंगलबार बसेको बैठकले विश्वव्यापी महामारीका रुपमा फैलिएको कोभिड १९ का कारण विदेशमा अप्ठ्यारोमा परेका नेपाली श्रमिकहरूको उद्धार तथा स्वदेश फिर्ता&nbsp;निर्देशिका संशोधन गर्न निर्देशन दिएको हो।&nbsp;

निर्देशिका अव्यवहारिक भएको कारण देखाउँदै दूतावास तथा सरोकारवाला निकायहरूले चौतर्फी विरोध गर्दै आएका छन्। सरकारले गत साउनमा निर्देशिका जारी गरेपनि कामदार निःशुल्क फर्किन पाएका छैनन्।&nbsp;

निर्देशिकामा श्रम स्वीकृति सकिएको एक दिनपछि पनि निःशुल्क फर्कन नपाउने व्यवस्था छ। तर समितिले श्रम स्वीकृति लिएर वैदेशिक रोजगारीमा गएको जोकोहीलाई पनि उद्घार गर्न सकिने व्यवस्था गर्न निर्देशन दिएको हो।&nbsp;
अति समस्यामा परेका श्रमिकलाई वैदेशिक रोजगार कल्याणकारी कोषको रकममार्फत् उद्धार गर्ने गरी निर्देशिका संशोधन गर्न समितिले निर्देशन दिएको हो। सर्वोच्च अदालतले समेत आदेश दिएपनि सरकारले सकभर कोषको रकम परिचालन गर्नु नपरेहुन्थ्यो भन्ने ढंगले निर्देशिका जारी गरेको छ।

कोभिड १९ नियन्त्रण व्यवस्थापन समितिका अनुसार ८३ हजार श्रमिक स्वदेश फर्किएका छन्। फर्किएकामध्ये मलेसियामा दुईजनाबाहेक अरू कसैले पनि वैदेशिक रोजगार कल्याणकारी कोषको रकमबाट स्वदेश फर्किन पाएका छैनन्। जसकारण श्रम स्वीकृति लिएर गएका तर करार अवधि सकिएका रोजगारी गुमाएर श्रमिक थप समस्यामा छन्।&nbsp;

अधिकांश राजदूत तथा कुटनीतिक नियोगका पदाधिकारीले निर्देशिका संशोधन नगरे कसैलाई पनि निःशुल्क फर्काउन सक्ने अवस्था नरहेको बताउँदै आएका छन्।&nbsp;कोभिड १९ बाट रोजगारी गुमाई अलपत्र अवस्थामा परी स्वदेश फर्कन चाहने सबै नेपाली श्रमिकलाई सुरक्षित तबरबाट कामदार फर्काउन नियमित उडानको संख्या बढाउन समितिले निर्देशन दिएको छ। परराष्ट्र मन्त्रालय र संस्कृति, पर्यटन तथा नागरिक उड्यन मन्त्रालयसँग समन्वय गरी यथाशक्य श्रमिक पठाउन श्रम, रोजगार तथा सामाजिक सुरक्षा मन्त्रालयलाई निर्देशन दिइएको हो।&nbsp;

समस्यामा परेका कामदारलाई तत्काल स्वदेश फर्काउन कुटनीतिक निकायमा प्रयाप्त कर्मचारी र स्रोत साधनको व्यवस्था गर्न परराष्ट्र र श्रमलाई निर्देशन दिइएको छ।&nbsp;सम्बन्धित देशका राजदूतावास तथा अनलाइनबाट पुनः श्रम स्वीकृतिको व्यवस्था गर्न समितिले निर्देशन दिएको छ।&nbsp;

त्यस्तै समितिले बिदामा आएका घरेलु कामदारलाई पुनः श्रम स्वीकृति दिन निर्देशन दिएको छ। मोटो रकम लिई अवैध तथा गैरकानुनी ढंगबाट विदेश पठाउने तथा मानव बेचबिखनजस्तो क्रियाकलापमा संलग्न म्यानपावर, दलाल तथा त्यसमा सहयोग गर्ने सरकारी कर्मचारीलाईसमेत कारवाही गर्न समितिले निर्देशन दिएको छ।&nbsp;

गैरकानुनी बाटोबाट विदेश गई अलपत्र परेका श्रमिकलाई तत्काल उद्धार गर्ने र त्यसरी पठाउने व्यक्ति तथा संस्थालाई मानव ओसारपसारसम्बन्धी प्रचलित कानुन अनुसार कारवाही गर्न भनिएको छ। क्लिनिक, सेल्स वर्कर र पर्यटक भिसामा विदेश लगी त्यहाँ घरेलु काममा लगाएको पाइएको भन्दै त्यसरी पठाउने व्यक्ति तथा संस्थालाई कारवाही गर्न श्रम मन्त्रालयलाई समितिले निर्देशन दिएको छ।&nbsp;

सरकारले घरेलु कामदारलाई श्रम स्वीकृति दिन ५ वर्षदेखि रोक लगाएको छ। तर अवैधानिक बाटोबाट कामदार धमाधभ विदेश गइरहेका छन्। समितिले ५ वर्ष अघि स्वीकृति लिई विदेश गएर बिदामा आएका महिलालाई पुनः स्वीकृति दिन भनेको हो। श्रम सम्झौता गरी सुरक्षित तबरले भने घरेलु श्रमिकलाई पठाउने ग्यारेन्टी भएमा भने श्रम स्वीकृति दिन सकिने समितिको निष्कर्ष छ। समितिले खाडी मुलुकमा समेत पुगेर घरेलु श्रमिकको अवस्थाबारे अध्ययन गरेको थियो।
काठमाडौं : नेपाल राष्ट्र बैंकका गभर्नर महाप्रसाद अधिकारीले &nbsp;कोभिड–१९ बाट प्रभावित अर्थतन्त्रलाई गतिशील बनाउने गरी बैंकले मौद्रिक नीति जारी गरेकाले यसको व्यावहारिक कार्यान्वयनमा सहयोग पुर्‍याउन बैंक तथा वित्तीय संस्थाका सञ्चाल समितिका अध्यक्षहरुसँग आग्रह गरेका छन्। केन्द्रीय बैंकले मंगलबार आयोजना गरेको श्रव्यदृश्य अन्तरक्रियामा उनले कोभिडको असरसँगै निम्तिएको असहज परिस्थितिमा अर्थतन्त्र र वित्तीय प्रणालीको सम्बद्र्धनमा टेवा पुग्ने गरी वित्तीय सेवा प्रदान गर्न आग्रह गरे।

उनले भने 'यतिबेला बैंक तथा वित्तीय संस्थाहरु नाफामुखी हुनुहुँदैन आफ्नो व्यवसायलाई टिकाउनेतर्फ केन्द्रित भइदिनुस्।' वित्तीय प्रणालीमा पर्याप्त तरलता रहेको अवस्थामा अनुत्पादक क्षेत्रतर्फ कर्जा प्रवाह हुनसक्ने उल्लेख गर्दै गभर्नर अधिकारीले त्यसप्रति सजग रहन बैंकका सञ्चालक समितिका अध्यक्षलाई आग्रह गरे।

राष्ट्र बैंकले मर्जर/प्राप्तिमा नीतिगत सहुलियत दिएको उल्लेख गर्दै गभर्नर अधिकारीले मर्जर/प्राप्तिको सम्बन्धमा आपसमा निर्णय गरेर निष्कर्षमा पुग्न सकिने बताए। बैंक तथा वित्तीय संस्थाले प्रदान गर्ने वित्तीय सेवामा सूचना प्रविधिको अधिकतम उपयोग गर्नुपर्ने आवश्यकतामा उनले जोड दिए। उनले भने 'अब ई–कमर्शलाई प्रवद्र्धन गर्ने किसिमका वित्तीय सेवातर्फ बैंकहरु केन्द्रित हुनुपर्छ।'

बैंक तथा वित्तीय संस्था नियमन विभागले ‘क’, ‘ख’ र ‘ग’ वर्गका इजाजपत्रप्राप्त बैंक तथा वित्तीय संस्थाका सञ्चालक समितिका अध्यक्षसँग छलफल गरिएको राष्ट्र बैंकले जनाएको छ। कार्यक्रममा बैंक तथा वित्तीय संस्था नियमन विभागका कार्यकारी निर्देशक देवकुमार ढकालले स्वागत मन्तव्य राख्दै वेबिनारको उद्देश्यबारे जानकारी दिएका थिए।

सो अवसरमा बैंक तथा वित्तीय संस्था परिसङ्घका अध्यक्ष पवनकुमार गोल्यान, नेपाल बैंक लिमिटेडका अध्यक्ष वासुदेव अधिकारी, हिमालयन बैंक लिमिटेडका अध्यक्ष तुलसीप्रसाद गौतम, मेगा बैंक लिमिटेडका अध्यक्ष भोजबहादुर शाह, लुम्बिनी विकास बैंकका अध्यक्ष दशरथ रिजाल, महालक्ष्मी विकास बैंकका अध्यक्ष राजेश उपाध्याय, नेपाल फाइनान्स लिमिटेडका अध्यक्ष हिरेन्द्रमान प्रधान, रिलायन्स फाइनान्स लिमिटेडका अध्यक्ष कुशप्रसाद मल्लीलगायतले समसामयिक बैंकिङ तथा वित्तीय क्षेत्रका सन्दर्भमा आ–आफ्नो धारणा राखेका थिए। रासस
काठमाडौं : कोरोना भाइरस (कोभिड-१९) प्रकोपका कारण मिटर रिडिङ नभएको अवस्थामा नेपाल विद्युत प्राधिकरणका ग्राहकलाई जरिवाना नलाग्ने भएको छ।&nbsp;

ऊर्जा, जलश्रोत ताथ सिंचाइमन्त्री वर्षमान पुन ‘अनन्त’ले प्राधिकरणका निमित्त कार्यकारी निर्देशक लेखनाथ कोइराला र उपकार्यकारी निर्देशक एवं ग्राहक तथा वितरण निर्देशनालयका प्रमुख हरराज न्यौपानेलाई बुधबार मन्त्रालयमा बोलाएर तत्काल जरिवाना नलाग्ने व्यवस्था मिलाउन निर्देशन दिएका हुन्।&nbsp;

कोरोना नियन्त्रणका लागि गरिएको लामो बन्दाबन्दीका कारण प्राधिकरणका अधिकांश ग्राहस्थ र औद्योगिक ग्राहकको मिटर रिडिङ हुन सकेको थिएन।&nbsp;

कतिपय ग्राहकबाट उक्त अवधिमा मिटर रिडिङ नभएका कारण जरिवाना लगाइएको गुनासो आएपछि मन्त्री पुनले तत्काल प्राधिकरणको उच्च नेतृत्वलाई बोलाएर जरिवाना नलगाउन निर्देशन दिएका हुन्।&nbsp;

मन्त्री पुनले यसअघि जरिवाना लिइएको भए उक्त रकम ग्राहकले आगामी महिना बुझाउने शुल्कमा मिलान गर्न पनि निर्देशन दिएका छन्।&nbsp;

‘जरिवाना लिएको त्यो अब बुझाउने शुल्कमा मिलान गर्नुस् र जरिवाना नलिने व्यवस्था मिलाउनुहोस्’, मन्त्री पुनले भने। यो अवधिको तत्काल मिटर रिडिङ गराउन र कर्मचारी गएर रिडिङ गर्न नसेकेको अवस्थामा ग्राहक आफैंलाई मिटरको नम्बर टिपाएर शुल्क लिन पनि आग्रह गरेका छन्।&nbsp;

यसैबीच प्राधिकरणले मन्त्री पुनको निर्देशन तत्काल कार्यान्वयन गरेको छ। आफूले मन्त्रालयबाट कार्यालय फर्केलगत्तै जरिवाना नलिन देशभरका वितरण केन्द्रलाई एकैसाथ निर्देशन दिइसकेको र सार्वजनिक सूचना समेत जारी गर्न लागेको निमित्त कार्यकारी निर्देशक कोइरालाले बताए।

इमिडेट रेस्पोन्स टोली बनाउन निर्देशन&nbsp;
मन्त्री पुनले खराब मौसम, प्रणालीको खराबी वा अरु प्राविधिक कारणले विद्युत अनियमित भए तत्काल समस्या समाधान गर्न निर्देशन दिएका छन्।&nbsp;

त्यसका लागि ‘इमिडेट रेस्पोन्स टोली’ बनाउन उनको सुझाव छ। लकडाउनयता ९० लाख विद्यार्थी घरमै बसेर अनलाइन कक्षा लिइरहेको भन्दै मन्त्री पुनले विद्युत नियमित नभए उनीहरुको पढाइ प्रभावित हुनेतर्फ सचेत हुन अनुरोध गरे।&nbsp;

‘वितरण प्रणालीमा सानो भन्दा सानो गडबडी नआओस्’ उनले भने, ‘यदि समस्या आएको अवस्थामा तत्काल समाधान होओस्।’&nbsp;

मन्त्री पुनले मौसम लगायतका कारण अनियमित भएको विद्युत सेवा तत्काल सुचारु गराएकामा प्राधिकरण नेतृत्वलाई धन्यवाद दिए। गत साता मौसमका कारण उपत्यकासहित मुलुकका विभिन्न स्थानमा विद्युत सेवा आंशिक प्रभावित भएको थियो। त्यति बेला पनि मन्त्री पुनले प्राधिकरणको उच्च नेतृत्वलाई मन्त्रालयमा बोलाएर सेवा तत्काल नियमित गर्न निर्देशन दिएका थिए।&nbsp;

यस्तैगरी मन्त्री पुनले लकडाउन अवधिमा सरकारले ग्राहस्थ र औद्योगिक ग्राहकलाई दिने भनेको छुट तत्काल कार्यान्वयन गर्न पनि निर्देशन दिएका छन्।&nbsp;
काठमाडौं : स्थानीय बजारमा आज सुनको मूल्यमा सामान्य वृद्धि भएको छ। नेपाल सुनचाँदी व्यवसायी महासङ्घका अनुसार आज सुनको मूल्य प्रतितोला रु ९०० ले बढेको छ।

महासङ्घले मङ्गलबारका लागि छापावाला सुनको मूल्य प्रतितोला रु ९४ हजार २०० र तेजाबी सुनको मूल्य प्रतितोला रु ९३ हजार ७०० तोकेको छ। आइतबार र सोमबार सुनको मूल्य स्थिर रहेको थियो। सोमबार छापावाला सुनको मूल्य प्रतितोला रु ९३ हजार ३०० र तेजाबी सुनको मूल्य रु ९२ हजार ८०० पुगेको थियो।

यस्तै चाँदीको मूल्यमा पनि सामान्य वृद्धि भएको छ। आज चाँदीको मूल्य प्रतितोला रु २५ ले वृद्धि भई एक हजार १७५ पुगेको छ। रासस
&nbsp;
काठमाडौं : आउँदो कात्तिक १ गतेबाट एउटै प्रकृतिका दुई वटा सहकारीमा सदस्य बन्न नपाइने भएको छ। सहकारी विभागले सहकारी ऐन, २०७४ मा भएको व्यवस्थाअनुसार कात्तिक १ गतेदेखि दोहोरो सदस्यता अन्त्य गर्नुपर्ने भएको हो।
&nbsp;
सहकारी ऐन, २०७४ को दफा ३२ को उपदफा १ (क) मा कुनै व्यक्ति एक स्थानीय तहको एकै प्रकृतिका एकभन्दा बढी संस्थाको सदस्य बन्न नपाउने व्यवस्था रहेको छ। सो ऐन प्रारम्भ हुनुअघि एकभन्दा बढी संस्थाको सदस्य रहे तीन वर्षभित्र एक संस्थाको मात्रै सदस्यता कायम गर्न व्यवस्था गरिएको छ। सहकारी विभागले जारी गरेको सूचनामा सहकारी ऐन, २०७४ मिति २०७४ कात्तिक १ गतेदेखि जारी भएकाले यही असोज मसान्तमा तीन वर्ष पूरा हुने हुँदा पुराना सदस्यहरु पनि दोहोरो सदस्य बस्न नपाउने भएका हुन्।
&nbsp;
विभागका रजिष्ट्रार डा टोकराज पाण्डेले आफूले छनोट गरेको कुनै एक मात्रै सहकारी संस्थाको सदस्यता कायम राखी अन्य सहकारी संस्थाको सदस्यता अन्त्य गर्न सूचना जारी गरिएको जानकारी दिए। विभागले सबै सहकारीलाई दोहोरो सदस्यता भए सम्बन्धित शेयर सदस्यलाई जानकारी गराएर एउटा सहकारी चयन गर्न आवश्यक प्रक्रिया मिलाउन निर्देशनसमेत गरेको छ।
&nbsp;
पाण्डेले हाल देशभरका सहकारी सदस्यको विवरण सफ्टवेयरमार्फत अद्यावधिक भइरहेको जानकारी दिए। यो कार्य पूरा भएसँगै सबै सदस्यलाई स्वघोषणा गर्न लगाउने उनले बताए। सहकारीको निर्देशन अटेर गरेमा सहकारी कानून परिपालन नगर्दा हुने कानूनी सजाय गरिने उनको भनाइ छ। यस अन्तरगत रु दुई लाखसम्म जरिवाना हुने व्यवस्था रहेको छ।
&nbsp;
शहरी क्षेत्रका अधिकांश व्यक्तिहरु एउटै प्रकृतिका धेरै सहकारीमा सदस्य रहेका छन्। हाल सहकारीका सदस्यको सङ्ख्या ६५ लाखभन्दा बढी भएको पाण्डेले जानकारी दिए। विवरण अद्यावधिक भएपछि कति व्यक्ति दोहोरो सदस्य छन् भन्ने यकिन हुने उनको भनाइ छ।
काठमाडौं : नेपाल राष्ट्र बैंकले स्थापनाको ६४ वर्षपछि पहिलो पटक बैंक तथा वित्तीय संस्थाका ग्राहकको गुनासो सुन्ने कार्यविधी जारी गरेको छ। यसअघि ग्राहकको उजुरी हेर्ने वैधानिक मञ्चको अभावमा बैंकहरुले एकै किसिमका ग्राहकलाई विभेद गर्ने गरेको र कतिपय ग्राहकको ‘सम्पत्ति हात पार्न’ प्रयास गरेका अनौपचारिक गुनासा बढ्दै गएको थियो।&nbsp;

उक्त कार्यविधीले ‘ग्राहकलाई हुने असहयोग, ढिलासुस्ती, बेवास्ता, पक्षपात, गैरजिम्मेवारी, लापरबाही र झुठो एवम् गलत सूचना सम्प्रेषणका साथै अपारदर्शि कारोबार’ जस्ता विकृति घटाउन सहयोग गर्ने राष्ट्र बैंकले बताएको छ। कार्यविधीले बैंक तथा वित्तीय संस्था, वालेटलगायत भुक्तानी सेवा सञ्चालक र प्रदायक, रेमिट कम्पनी वा मनी एक्सचेञ्जहरुबाट सेवा लिएका, लिने वा लिन चाहने ग्राहकको हित संरक्षण गर्ने अपेक्षा राष्ट्र बैंकको छ।&nbsp;

ग्राहकको पीर, मर्का, गुनासो सहज रुपमा प्राप्त गरी उचित व्यवस्थापन गर्न कार्यविधीले राष्ट्र बैंकको वरिष्ठ डेपुटी गभर्नरको अध्यक्षतामा ‘गुनासो व्यवस्थापन समिति’ गठन गर्ने व्यवस्था गरेको छ। उक्त समितिमा राष्ट्र बैंकका दुबै डेपुटी गभर्नर, दुई जना कार्यकारी निर्देशक, अर्थ मन्त्रालयका सचिव र नेपाल उद्योग वाणिज्य महासंघ तथा नेपाल बैंकर्स संघका प्रतिनिधी सहभागी हुने छन्।&nbsp;
राष्ट्र बैंकको निर्देशकको संयोजकत्वमा गुनासो सुनुवाई एकाई पनि गठन हुने भएको छ। यस्तो एकाई राष्ट्र बैंकमा पहिलेदेखि नै भए पनि उक्त एकाईको भूमिका प्रभावकारी थिएन। ‘यस्तो एकाइ छ भन्ने धेरैलाई थाहै थिएन। त्यसैले ग्राहकको गुनासो नै आउँदैन थियो, राष्ट्र बैंकका एक अधिकारी भन्छन्, ‘कोही गुनासो गर्न आए भने पनि एकाईले बेवास्ता गर्ने गर्थे। त्यस्ता गुनासोको न्यायपूर्ण समाधान पनि नहुने भएपछि धेरैले विस्वास गर्नै सकेका थिएनन्।’&nbsp;

सोमबारबाट लागू भएको ‘वित्तीय ग्राहक संरक्षण तथा गुनासो व्यवस्थापन कार्यविधी, २०७७’ ले उक्त एकाई र समितिलाई पनि जवाफदेही बनाएको छ। ग्राहकले सबै गुनासो लिखित रुपमा निश्चित ढाँचामा दिनुपर्ने र त्यसको प्रतिउत्तर पनि एकाई वा समितिले लिखित रुपमै दिनुपर्ने भनिएको छ। राष्ट्र बैंकको क्षेत्राधिकारबाहिरका गुनासा आएमा पनि त्यस्ता गुनासाको अभिलेख राखेर गुनासोकर्तालाई प्रष्टिकरण दिनुपर्ने व्यवस्था कार्यविधीमा छ।&nbsp;

भारतलगायत छिमेकी मुलुकमा पनि निकै अघिदेखि डेपुटी गभर्नरले ग्राहकका गुनासो सम्बोधन गर्ने कानूनी व्यवस्था लागू गरिसकेका छन्। बैंकका प्रबद्र्धकदेखि कर्मचारीसम्मले असल धितो भएका ग्राहकलाई जबरजस्ति सास्ति दिएर सस्तैमा सम्पत्ति हत्याउने गरेको, मान्छेअनुसार शुल्क र ब्याजको भिन्नता गरेर विभेद गरेको, कतिपय ऋणीलाई समयमा पैसा नदिएर परियोजना लागत बढाउन भूमिका खेलेकोदेखि बैंक वित्तीय संस्थाले सर्वसाधारणलाई कीर्ते कागजातका आधारमा नक्कली ऋणी बनाएर फसाएकोजस्ता लिखित वा मौखिक उजुरी राष्ट्र बैंकमा आउने गरेको अधिकारीहरु बताउँछन्।&nbsp;

‘यसअघि पहूँचहुनेहरुले मात्रै चिनजानका मान्छेलाई गुनासो गर्थे, राष्ट्र बैंकका मान्छेले अनौपचारिक रुपमा भनिदिएपछि त्यस्ता समस्या सम्बोधन हुन्थ्यो,’ राष्ट्र बैंकका ती अधिकारी भन्छन्, ‘तर यसले सबैको समम्या सुल्झाउनुको साटो झनै विभेद बढाउन भूमिका खेलिरहेको थियो।’ बैंकको नियमभन्दै अन्यायपूर्ण व्यवहार गर्ने बैंकर र पहुँचको प्रयोग गरेर कानून कार्यान्वयनमा बाधा सृजना गर्ने ग्राहक दुबै पक्षलाई कार्यविधीले विवादको न्यायपूर्ण समाधान खोज्न सघाउ पुर्‍याउने छ। उक्त कार्यविधीले कुनै एक पक्षका कारण अर्को पक्षको शाखा वा प्रतिष्ठामा आँच आएमा पनि उजुरी लाग्ने बाटो खोलिदिएको छ।&nbsp;
काठमाडौं : धितोपत्र बजारमा शेयर कारोबार मापक नेप्से परिसूचक आज झिनो अङ्कले ओरालो लागेको छ। नेपाल स्टक एक्सचेञ्जका अनुसार नेप्से ४.७३ विन्दुले ओरालो लागेर एक हजार ५६०.८३ मा पुगेको छ।&nbsp;

यस्तै सेन्सेटिभ परिसूचक ०.८७ ले वृद्धि भई ३०९.६० मा पुगेको छ। कूल १९१ कम्पनीको ६९ लाख ९७ हजार ४२० कित्ता शेयर रु एक अर्ब ६९ करोड एक लाख ५४ हजार ५२५ बराबरमा कारोबार भएको छ।&nbsp;

कारोबार भएका कूल १२ उपसमूहमध्ये आज दुई उपसमूहको शेयर उकालो लागेको छ भने दश उपसमूहको शेयर भने ओरालो लागेको छ। विकास बैंक २.२४ र वित्त ११.४१ ले वृद्धि हुँदा बैंकिङ ४.०३, व्यापार १४.६९, होटल १९.३९, जलविद्युत् २.९१, निर्जीवन बीमा ४९.८३, उत्पादन १९.६४, अन्य ०.१, लघुवित्त ७.६१, जीवन बीमा ५२.९१ र सामूहिक लगानी कोष ०.०५ ले ओरालो लागेको छ।&nbsp;

कारोबारका आधारमा आज हिमाल दोलखा हाइड्रोपावर कम्पनी शीर्ष स्थानमा रहेको छ। सो कम्पनीको रु नौ करोड ३२ लाख ६३ हजार ४५६ बराबरको कारोबार भयो।&nbsp;

यस्तै नेपाल पुनर्बीमा कम्पनी रु छ करोड ४० लाख ३३ हजार ४४५, अरुण भ्याली हाइड्रोपावर कम्पनी रु पाँच करोड ९५ लाख ६३ हजार ८०५, प्रभु बैंक रु पाँच करोड २७ लाख आठ हजार ५२६, नेपाल लाइफ इन्सुरेन्स कम्पनी रु चार करोड ९९ लाख चार हजार ४५९ र कुमारी बैंक रु चार करोड ८३ लाख २० हजार ३४९ बराबरको कारोबार भई शीर्ष स्थानमा रहे।&nbsp;

त्यस्तै कारोबारका आधारमा आज नेपाल फाइनान्स ९.६३, सेन्ट्रल फाइनान्स कम्पनी ८.११, रिलायन्स फाइनान्स लिमिटेड ७.६४, सपोर्ट लघुवित्त ५.११ र प्रोगेसिभ फाइनान्सका लगानीकर्ताले ४.३१ प्रतिशतले कमाए। पाँचथर पावर कम्पनी ५.१७, गुर्खाज फाइनान्स ४.८३, दिव्यश्वरी हाइड्रो पावर ४.३५, आँखु खोला जलविद्युत् कम्पनी ३.८१ र सानिमा इक्विटी फन्डका लगानीकर्ताले ३.३६ प्रतिशतले गुमाए। रासस
काठमाडौं : दशैँलाई लक्षित गर्दै असोज १५ गतेबाट सहुलियत मूल्यको पसल सञ्चालन गरिने भएको छ। सरकारी स्वामित्वमा सञ्चालित खाद्य व्यवस्था तथा व्यापार कम्पनी लिमिटेड र साल्ट ट्रेडिङ कर्पोरेशनले आगामी मङ्सिर ७ गतेसम्म पसल सञ्चालन गर्ने भएका हुन्।

खाद्य कम्पनीले काठमाडौँ उपत्यकाका पाँच बिक्री केन्द्रमा सुपथ मूल्य पसल सञ्चालन गर्ने भएको छ। कम्पनीका अनुसार थापाथली, रामशाहपथ, नख्खु, लगनखेल र सूर्यविनायकमा रहेका बिक्री काउन्टरमा नै सुपथ मूल्य सञ्चालन गर्ने र सम्भाव्यताका आधारमा बाहिरका जिल्लामा समेत पसल सञ्चालन गरिने कम्पनीका प्रमुख कार्यकारी निर्देशक नेत्रप्रसाद सुवेदीले जानकारी दिए।

आज उद्योग, वाणिज्य तथा आपूर्ति मन्त्रालयमा भएको छलफलमा दुई कम्पनीलाई काठमाडौं उपत्यकामा पाँच/पाँच स्थानमा सुपथ मूल्यका पसल सञ्चालनको अनुमति दिइएको छ। सोही अनुमतिका आधारमा दुबै कम्पनीले बिक्री काउन्टरमा सुपथ मूल्य पसल सञ्चालनको तयारी गरिएको सुवेदीले जानकारी दिए।

मन्त्रालयमा भएको छलफलमा दुबै कम्पनीले एक अर्काका सामग्रीको समेत बिक्री वितरण गर्न पाउने भएका छन्। साल्ट ट्रडिङको ललितपुर, सङ्लुगल, कोटेश्वर, भक्तपुर र बनेपामा बिक्री काउन्टर रहेका छन्। सोही स्थानमा सुपथ मूल्य पसल सञ्चालन गरिने कर्पोरेशनले जनाएको छ।

तीन जिल्लाबाट खसीबोका तथा च्याङ्ग्रा ल्याइने

कम्पनीले दशैंका लागि तीन जिल्लाबाट खसीबोका तथा च्याङ्ग्रा खरिद गर्ने भएको छ। दाङ र मकवानपुरबाट एक हजार खसी तथा बोका र मुस्ताङबाट एक हजार च्याङ्ग्रा ल्याउने निर्णय भएको कम्पनीले जनाएको छ।

सुरुआती चरणमा उक्त स्थानबाट तीन हजार खसीबोका तथा च्याङ्ग्रा ल्याउने तयारी भए तापनि शुरुवाती चरणमा दुई हजार मात्र ल्याइने भएको छ। गत वर्षको मागअनुसार तीन हजार ल्याइने तयारी भए तापनि यसवर्ष मागमा कमी आउने सम्भावना देखिएपछि दुई हजार मात्र ल्याउन लागिएको हो, माग बढ्यो भने आवश्यकताअनुसार पछि थप गर्ने गरी ल्याउन लागिएको सुवेदीले जानकारी दिनुभयो। थापाथली काउन्टरबाट घटस्थापनाको दुई दिन अघिदेखि खसीबोका बिक्री गरिने कम्पनीले जनाएको छ।
&nbsp;
काठमाडौं :&nbsp;भूमी व्यवस्था, सहकारी तथा गरिबी निवारण मन्त्री पद्माकुमारी अर्यालले सिद्धार्थ राजमार्गको स्तरउन्नती तथा विस्तारका सम्बन्धमा स्याङ्जा जिल्लाका जनप्रतिनिधिहरुसँग छलफल गरेकी छन्।&nbsp;सिद्धार्थ राजमार्गको विस्तारका सम्बन्धमा देखिएका समस्याबारे मन्त्री अर्याल गृहजिल्ला स्याङ्जाबाट पुगेको समयमा जनप्रतिनिधि तथा सरोकारवाला सम्मिलित डेलिगेशन टिमसँग छलफल गरेकी&nbsp;हुन्।

सडक विभागका महानिर्देशक तथा अर्थ मन्त्रालयको सहसचिव समेतको उपस्थितिमा मन्त्री अर्यालले छलफल गरेको उनका प्रेस सल्लाहकार देविका घर्तीमगरले जानकारी दिइन्।&nbsp;मन्त्री अर्यालले सिद्धार्थ राजमार्ग १६ जिल्लाको गेटवे भएकाले यी जिल्लाहरुको विकासका निम्ति यो राजमार्ग अत्यन्तै जरुरी रहेको बताइन्।&nbsp;

पछिल्लो समय राजमार्ग विस्तारका क्रममा केही समस्या देखिएकाले जनस्तरको यसबारे गुनासो उठेको धारणा राखिन्। उचित रुपमा उठेका जनगुनासाको समाधान गर्दै राजमार्गको स्तरोन्नति गर्नुपर्ने मन्त्री अर्यालको भनाई छ। &nbsp;‘सिद्धार्थ राजमार्ग हाम्रा निम्ति अत्यन्तै महत्वपुर्ण राजमार्ग हो। यो राजमार्गसँग यस क्षेत्रको विकासका कुराहरु जोडिएका छन्’, मन्त्री अर्यालले भनिन्, ‘सडक विस्ताका क्रममा जनताले असजिलो भोग्नुपरेका गुनासा पछि आइरहेका छन्। पटक–पटक जनता मर्कामा पर्ने कुरालाई पनि सम्बोधन गर्दै राजमार्गको विस्तार कार्यलाई सम्पन्न गर्नुपर्छ।’

अर्थ मन्त्रालयका सहसचिव श्रीकृष्ण नेपालले सिद्धार्थ राजमार्ग रहेको नागरिकको जीवनस्तरमाथि उठाउनका निम्ति सिद्धार्थ राजमार्ग एकदमै महत्वपुर्ण रहेको बताए। राजमार्गलाई चाहिने प्राविधिक सहयोग सडक विभागले दिँदै आएको भन्दै सहसचिव नेपालले विगतमा राजमार्ग निर्माण गर्दा ठूल्ठूला ब्लाष्टका कारण ठूलो क्षती भएकाले अब त्यस क्षेत्रमा बाटो बिस्तार गर्दा ग्रीन क्लिन टेक्नोलोजी अपनाएर बनाउनुपर्ने धारणा राखे।&nbsp;
राजमार्ग विस्तारका निम्ती स्रोतको समस्या नरहेको भन्दै उनले अर्थ मन्त्रालयले प्राथमिकताको प्रोजेक्ट भएकाले छिटोभन्दा छिटो काम सम्पन्न गर्ने तयारीमा रहेको जानकारी गराए।&nbsp;
&nbsp;
सडक विभागका महानिर्देशक केशव शर्माले राजमार्गको मापदण्ड २५ मिटर भन्ने ऐनमै व्यवस्था भएकाले यस विषयमा तल्लो तहबाट तलमाथि गर्न नसकिने बताए। यस विषयमा स्थानअनुसार फरक–फरक समस्या उठेको भन्दै महानिर्देशक शर्माले कतिपय विषयमा स्थानीय तहले पनि आफ्नो योजना बनाएर काम गर्नसक्ने बताए। तर केन्द्र सरकारले भने यो ठाउँमा यस्तो गर भनेर टुक्रे समाधान दिन नसक्ने उनको भनाई छ।

पुतलीबजार नगरपालिकाका प्रमुख सीमा क्षेत्रीले सिद्धार्थ राजमार्गका जनताले सबैभन्दा छिटो समाधान खोजेको बताइन्। कहिलेसम्म कति क्षती हुने हो भन्ने कुराको ग्यारेन्टी नभएकाले जनता अन्योलमा रहेको भन्दै प्रमुख क्षेत्रीले यतिसम्म कट्छ भनेर निश्चित हुनुपर्ने धारणा राखिन्।
काठमाडौं : अवैध नेटवर्किङ धन्दा गरिरहेको विभिन्‍न कम्पनी तथा व्यक्तिउपर वाणिज्य आपूर्ति तथा उपभोक्ता संरक्षण विभागले गोप्य छानबिन&nbsp;थालेको छ। प्रारम्भिक अनुसन्धानका क्रममा शंकास्पद देखिएका २१ कम्पनीका ५० व्यक्तिलाई पक्राउ गरी सहयोग गरिदिन विभागले नेपाल प्रहरीको केन्द्रीय अनुसन्धान ब्युरो (सिआइबी) लाई पत्र पठाएको छ। ती कम्पनी र व्यक्तिको धन्दाबारे उजुरीपरेपछि विभागले छानबिन अघि बढाएको हो।

उजुरी उपर छानविन एवं अनुसन्धानका लागि विभागले प्रहरीलाई ति संस्थाका व्यक्तिलाई पक्राउ गरिदिन प्रहरीको सहयोग मागेको&nbsp;विभागका महानिर्देशक नेत्रप्रसाद सुवेदीले अन्‍नपूर्ण अनलाइनसँग बताए।उपत्यकासँगै झापालगायत तराईका केही जिल्लाका मानिसहरुले आफू नेटवर्किङबाट ठगीमा परेको भन्दै विभागमा उजुरी दिएका छन्।

विभागले प्रहरीलाई ती &nbsp;व्यक्ति पक्राउ गरेपछि अनुसन्धान आफैंले गर्ने जनाएको छ। विभागले दुई वटा कम्पनी इन्दुस बिभा र पशुपति बिभाका संचालकहरुलाई अघिल्लो हप्ता पक्राउ गरि धरौटीमा छाडेको र उनीहरुको व्यवसायमाथि सिलबन्दी गरी थप अध्ययन भईरहेको जनाएको छ। यी कम्पनीसँग जोडिएका केही लाई बुझ्न बाँकी रहेको र सिल गरेको ठाउँमा प्रमाण संकलनको कार्य जारी रहेको विभागले जनाएको छ।&nbsp;

विभागका महानिर्देशक सुवेदीले अन्नपूर्ण अनलाइनसँग भने,‘हामीसँग भएको विवरण थप अनुसन्धान गर्न र आवश्यक परे पक्राउ गरि विभागलाई बुझाउन सिआईबीलाई पत्र पठाएका छौं। अनुसन्धानका क्रममा थप कम्पनी र व्यक्तिहरु पनि पर्न सक्छन।’

नेपालमा नेटवर्किङ व्यवसायको अवैध धन्दा गर्नेमा अधिकांश विदेशी कम्पनी देखिएका छन्। नेपालमा दर्ता हुँदा नेपाली कम्पनीको नाममा गर्ने तर ति कम्पनीलाई विदेशी कम्पनीबाटै प्रत्यक्ष सहयोग भईरहेको विभागको दावी छ। विदेशी वस्तुहरु नेपालमा बिक्री गरेर विदेशमै पैसा जानेगरी व्यवसाय संचालन गरिरहेको बुझाई विभागको छ। उजुरीमा परेका कम्पनीले वस्तुको प्रत्यक्ष बिक्री वितरणमात्रै गरेको हो वा त्यो भन्दा बाहेकका अरु अवैध गतिविधि पनि संचालन गरेका छन भन्नेतर्फ विभागको अनुसन्धान केन्द्रीत भएको जानकारी महानिर्देशक सुवेदीले दिए। उनका अनुसार अनुसन्धानको दायरमा आएका कम्पनीले कानुनअनुसार विभागमा दर्ता र इजाजत लिनुपर्ने छ।&nbsp;

विभागले सिआईबीलाई लेखि पठाएका कम्पनीले इजाजत बिनै वस्तुको प्रत्यक्ष बिक्री वितरण गरेको, अनलाईन बिजनेस मेम्बरसिप र अनलाईन क्रिप्टोकरेन्सीको कारोबार गरेको आशंका छ। ति कम्पनीले नेपालमा पैसा जम्मा गरेर क्रिप्टोकरेन्सीको पेमेन्ट दुबई, कतार, मलेसिया, अमेरिकालगायत मुलुकबाट भईरहेको दावी विभागको छ।&nbsp;

विभागले आईबोस ग्लोबल इन्टरनेसनल प्रालि (पहिले ग्रिन बुटी), नेचर हब्र्स इन्टरनेसनल प्रालि (पहिले नेचर हर्बो इन्टरनेसनल प्रालि), न्यु विवेक इन्टरप्राइजेज प्रालिले नियमावलीअनुसार व्यापार÷व्यवसाय गर्न अनुमति दिएको छ। त्यस्तै हेल्दी लिभिङ प्रालि, केयर मार्केट इन्टरनेसनल प्रालि, युटर्न इन्टरनेसनल प्रालि र ग्लोबल ओरियन्ट इन्टरनेसनल प्रालिले पनि अनुमति पाएका छन्। यी कम्पनीले पनि गोप्य रुपमा अवैध नेटवर्किङ धन्दा चलाउँदै आएको आशंकामा विभागले गोप्य छानविन थालेको छ।&nbsp;
&nbsp;
भक्तपुर : घरेलु तथा साना उद्योगबाट उत्पादन हुने भक्तपुरका परम्परागत एवं मौलिक रैथाने उत्पादनलाई पर्यटन उत्पादनको रुपमा प्रवद्र्धन गरिने भएको छ। यहाँका १५ वटा रैथाने उत्पादनलाई पर्यटन उत्पादनको रुपमा प्रवद्र्धन गर्न पाँच वर्षे ‘रैथानेतर्फ कार्यक्रम’ सञ्चालन गरिने भएको छ । उक्त कार्यक्रम सञ्चालन गर्न भक्तपुर घरेलु तथा साना उद्योग संघ र भक्तपुर पर्यटन विकास समितिबीच आइतबार एक सम्झौता भएको हो ।

भक्तपुरका मौलिक उत्पादनलाई राष्ट्रिय तथा अन्तर्राष्ट्रिय रुपमा ब्राण्डिङ गर्न कार्यक्रमलाई अंग्रेजीमा ‘गो लोकल’ नामाकरण गरिएको छ । विश्व पर्यटन दिवसको दिन पारेर गरिएको उक्त सम्झौतामा संघका अध्यक्ष वीरेन्द्र जती र समितिका अध्यक्ष रामसुन्दर भेलेले हस्ताक्षर गरेका छन् । त्यस्तै संघका सचिव प्रेमकृष्ण खर्बुजा र समितिका महासचिव दीपेशराज शर्मा साक्षी बसेका छन् ।

उक्त सम्झौताअनुसार जुजु धौ, काष्ठकला, भादगाउँले टोपी, ताइचिन चिउरा, माटाका भाँडाकुँडा (मृतिकाकला), नेपाली कपड़ा बुनाई, गलैंचा बुनाई, कागजको मुकुण्डो, काठको मुकुण्डो र नेपाली कागज (हस्तकला) लाई भक्तपुरको रैथाने उत्पादनको संज्ञा दिइएको छ ।

त्यस्तै धातुकला, ऊनी बुनाई, फेल्ट बुनाई, चामल तथा पीठो र अयला (रक्सी) लाई पनि भक्तपुरको रैथाने उत्पादनको रुपमा लिइएको छ । यी रैथाने उत्पादनलाई पर्यटन उत्पादनको रुपमा प्रवद्र्धन गर्न यसको गुणस्तर विकास र निश्चित मापदण्ड निर्धारण गरिने संघका अध्यक्ष जतीले स्पष्ट पारे।

त्यस्तै रैथाने उत्पादनको राष्ट्रिय तथा अन्तर्राष्ट्रिय गुणस्तर चिन्ह तथा प्रमाणपत्र प्राप्त गर्ने उद्देश्यले कार्यक्रम सञ्चालन गर्न लागिएको उनको भनाइ थियो । ‘रैथाने उत्पादनको सूचीमा आवश्यकताअनुसार यहाँका अन्य परम्परागत एवं मौलिक सीप, कला–कौशल र रैथाने उत्पादनलाई समावेश गर्दै जानेछौं’, अध्यक्ष जतीले भने, ‘कार्यक्रमअन्तर्गत मौलिक उत्पादनमा प्रत्यक्ष संलग्न कलाकार, शिल्पी, कालीगढ एवं उद्यमी व्यवसायीको क्षमता अभिवृद्धिसमेत गर्ने उद्देश्य लिएका छौं ।’

सम्झौतापत्रअनुसार दिगो पर्यटन विकासमार्फत भक्तपुरका रैथाने पर्यटन उत्पादनको संरक्षण गर्दै यसमा आश्रित कलाकार, शिल्पी, कालीगढ, उत्पादक एवं उद्यमी व्यवसायी र उनको घरपरिवारको आर्थिक अवस्थामा गुणात्मक सुधार गर्दै सबल र समृद्ध भक्तपुर बनाउने कार्यक्रमको लक्ष्य रहेको छ ।

मौलिक उत्पादनलाई पर्यटनसँग जोडेर यसमा नयाँ पुस्तालाई आकर्षित गर्ने तथा महिला सशक्तीकरण गर्न रैथानेतर्फ कार्यक्रमको अवधारणा विकास गरिएको भक्तपुर पर्यटन विकास समितिका अध्यक्ष भेलेले बताए ।

उनले मौलिक उत्पादन कार्य पुख्र्यौली पेसामा मात्रै सीमित हुँदा लोपोन्मुख हुँदै आएकाले यसको संरक्षण गर्न तथा यसबाटै पेसाकर्मीहरुको जिविकोपार्जन सुनिश्चित गर्न यसलाई पर्यटनसँग जोड्न खोजिएको स्पष्ट पारे ।

‘कार्यक्रमअन्तर्गत यहाँ मौलिक उत्पादनको राष्ट्रिय तथा अन्तर्राष्ट्रियस्तरमा बजार प्रवद्र्धन गरिनेछ’, अध्यक्ष भेलेले थपे, ‘ब्राण्डिङ गरेर मौलिक उत्पादनको गुणस्तरमा उपभोक्ताको विश्वास र भरोषा आर्जन गर्न पहल गर्ने कार्यक्रमको उद्देश्य रहेको छ ।’

उक्त कार्यक्रम सञ्चालन गर्न पाँच सदस्यीय कार्यदलसमेत गठन गरिएको छ । जसमा भक्तपुर घरेलु तथा साना उद्योग संघबाट अध्यक्ष जती र सचिव खर्बुजा, भक्तपुर पर्यटन विकास समितिबाट पनि अध्यक्ष भेले र सचिव शर्मा तथा भक्तपुरका सञ्चारकर्मीहरुको तर्फबाट ईश्वरकाजी खाइजू सदस्य रहेका छन् ।

सम्झौतापत्रअनुसार कार्यदललाई नौबुँदे जिम्मेवारी दिइएको छ । उक्त जिम्मेवारीअनुसार मौलिक रैथाने उत्पादन र यसका उत्पादक, उद्यम तथा व्यवसायको डिजिटलाइजेसन तथा जीपीएस म्यापिङ गरिने छ ।

त्यस्तै पर्यटन उत्पादन र त्यससँग अन्तरसम्बन्धित क्षेत्रमा आधिकारिकताको निम्ति विशिष्ट एवं उच्चपदस्थ सरकारी तथा गैरसरकारी निकाय एवं विदेशी कूटनीतिक नियोगका व्यक्तिहरुको अवलोकन भ्रमण गराउने कार्यक्रम तय गरिएको छ ।
चितवन : कोरोना सङ्क्रमणसँगै बन्द रहेको यहाँको पयर्टन व्यवसायलाई चलायमान बनाउन व्यवसायीले छुटको घोषणा गरेका छन्। सौराहाका पर्यटन व्यवसायीले विश्व पर्यटन दिवसका अवसरमा आज आयोजना गरेको कार्यक्रममा २० देखि ३० प्रतिशतसम्म छुटको घोषणा गरेका हुन्।&nbsp;

कार्यक्रममा क्षेत्रीय होटल सङ्घ नेपाल सौराहाका अध्यक्ष दीपक भट्टराईले पर्यटनसँग सम्बन्धित सबै व्यवसायमा छुट गरिने बताए। उनले भने, &nbsp;‘व्यवसायको प्रकृतिअनुसार २० देखि ३० प्रतिशतसम्म छुट समावेश गरेर एक साताभित्र प्याकेज सार्वजनिक गर्छौ।’&nbsp;लकडाउनले थला परेको सौराहाका व्यवसायीले सन् २०२० मा सरसफाइ र सम्पूर्ण तयारी गर्ने, सन् २०२१ मा व्यापक प्रचारप्रसार गरी सन् २०२२ मा पर्यटन व्यवसायलाई पूर्ववत अवस्थामा फर्काउने गृहकार्य थालेका छन्।&nbsp;

भट्टराईले देशका प्रमुख शहरमा घुमौ चितवन अभियानका साथ जाने बताए।&nbsp;आउँदा दुई वर्षसम्म आन्तरिक पर्यटकको भरमा व्यवसाय टिकाइराख्ने व्यवसायीको योजना छ। पर्यटन दिवसका अवसरमा सौराहाका पर्यटनसँग सम्बन्धित क्षेत्रीय होटल सङ्घसहित ११ सङ्घ संस्थाले कार्यक्रमको आयोजना गरेका थिए।&nbsp;

रत्ननगर नगरपालिकाकी उपप्रमुख विमला दुवाडीले सुरक्षाको मापदण्ड पूर्णरुपमा अपनाएर व्यवसाय सञ्चालन गर्न अनुरोध गरिन्।&nbsp; रेष्टुरेण्ट एण्ड बार एसोसिएशन (रेवान) का अध्यक्ष दीपेन्द्र खतिवडाले हप्ताको दुई दिन बिदाको निर्णय भएमा पर्यटन व्यवसायमा केही सहयोग पुग्ने बताए। सन् २०२२ सम्म विदेशी पर्यटक आउने सम्भावना कम भएकाले देशदर्शन अभियान गर्नुपर्नेमा जोड दिए।&nbsp;
&nbsp;
सोही अवसरमा युनाइटेड हात्ती सहकारी संस्थाका अध्यक्ष ऋषि तिवारी, कुमरोज मध्यवर्ती सामुदायिक वनका अध्यक्ष गणेश श्रेष्ठ, साना पर्यटन व्यवसायी संघका अध्यक्ष सरस्वती चालिसे र बाघमारा मध्यवर्ती सामुदायिक वनका अध्यक्ष जीतबहादुर तामाङले सौराहामा कोभिड नियन्त्रणका लागि सरकारले लागू गरेको सम्पूर्ण मापदण्ड पूरा गरेर व्यवसाय शुरु भएकाले सन्देश प्रवाह गरिदिन अनुरोध गरे।&nbsp;

सौराहामा १२० होटल र एक सय हाराहारी रेष्टुरेण्ट छन्। सौराहाका होटलमा पाँच हजार पाँच सय जनाको क्षमता रहेको छ। गएको चैत ११ गतेबाट बन्द रहेका होटल यही असोज १ गते यता क्रमशः सरसफाई र खुल्ने क्रम सुरु भएको छ।&nbsp;

सङ्घका निवर्तमान अध्यक्ष सुमन घिमिरेका अनुसार आधा हाराहारी होटल खुलेका छन्। पुनः निषेधाज्ञा हुने हो कि भन्ने चिन्ताले सम्पूर्ण व्यवसायी पर्ख र हेरको अवस्थामा रहेको बताए।&nbsp;

लकडाउनको अवधिमा बीचको समयमा १५ दिन होटल खुल्दा ठूलो नोक्सान भएकाले पुनः सञ्चालन गर्न व्यवसायी हच्किएका छन्।&nbsp;चितवन राष्ट्रिय निकुञ्ज र मध्यवर्ती सामुदायिक वन घुम्न आउने पर्यटक बस्ने मुख्य ठाउँ सौराहा हो। निकुञ्जले जीप सफारीबाहेक अन्य पर्यटकीय गतिविधि खुल्ला गरेको छ।&nbsp;रासस
&nbsp;काठमाडौं : काठमाडौँ महानगरपालिकाले विद्युतीय प्रणालीबाट राजश्व निर्धारण तथा संकलन कार्यको थालनी गरेको छ।&nbsp;

काठमाडौं महानगरपालिकाका प्रमुख प्रशासकीय अधिकृत एकनारायण अर्याल विद्युतीय प्रणालीबाट राजश्व निर्धारण तथा संकलन कार्यको थालनी गरेसँगै सकारात्मक प्रतिक्रिया आएको बताउँछन्। &nbsp;उनले आगामी दिनमा अनलाइन प्रणालीलाई थप प्रभावकारी बनाउँदै लैजाने जानकारी समेत दिए।

राजस्व विभागका निर्देशक शिवराज अधिकारीले असोज १ बाट अनलाइन सेवा सुरु गरेको भन्दै ११ दिनमै १ करोड ६० लाख राजस्व असुली गरेको जानकारी दिए।

उनका अनुसार यो अवधिमा सबै भन्दा बढी घर–बहाल करमार्फत ७८ लाख ३७ हजार बढी प्राप्त भएको छ। &nbsp;त्यसैगरी सम्पत्ति कर शीर्षकमा २० लाख ८३ हजार संकलन भएको छ। &nbsp;
काठमाडौं : वैधानिक ‘साहुकारी’को आरोप खेप्दै आएका सहकारी कोरोना भाइरस (कोभिड १९) का संकटमा उदार देखिएका छन्। तिर्नुपर्नै ब्याजको १५ प्रतिशतसम्म छुट दिएर सदस्यलाई सहुलियत दिएका छन्। यसका साथै ७० दिनसम्म बिना ब्याजमा १५ हजारसम्म ऋण दिनुका साथै सिंगल डिजिटमै ऋण दिएर सदस्यलाई व्यवसायिक बनाउन लागिपरेका छन्।

चन्द्रागिरी बचत तथा ऋण सहकारी संस्थाका अध्यक्ष शिवशंकर मानन्धरले असार मसान्तसम्म ऋण तिर्ने सदस्यलाई ब्याजमा लाग्ने रकमो १५ प्रतिशत छुट दिएको बताए। ‘यस अवधिमा कसैलाई जरिवाना लिएका छैनौं’, उनले भने, ‘सावाँमा छुट दिन नसकिए पनि ऋण तिर्नेलाई ब्याजमा छुट दिएका छौं।’&nbsp;

सदस्यलाई २८ लाख ब्याज छुट दिएको उनले जानकारी दिए। चन्द्रागिरीका १३ हजार सदस्य छन्। त्यसमध्ये ऋण लिनेको संख्या दुई चार सय ८८ छन्।&nbsp;पोखराको रोयल बचत तथा ऋण सहकारी संस्थाका प्रमुख कार्यकारी अधिकृत भीम गुरुङले कोरोनाको संकटमा कुनै पनि ऋणी सदस्यबाट हर्जनावापतको रकम नलिइएको बताए। ‘असार मसान्तसम्म ब्याज तिर्ने सदस्यलाई १० प्रतिशतसम्म ब्याज छुट दिएका छौं’, उनले भने।&nbsp;

एक हजार १० जनालाई ६३ लाख ४३ हजार रुपैयाँ छुट दिएको गुरुङले बताए। रोयलका ७ हजार पाँच सय जना सदस्य छन्। त्यसमध्ये ऋण लिएका एक हजार ३० मध्ये २० जनाले ब्याज तिर्न नसकेका कारण छुट नपाएको उनको भनाइ छ। विन्धवासिनी बचत तथा सहकारी संस्थाका म्यानेजर केबी लामाले सदस्यको आर्थिक हैसियत हेरी ५ प्रतिशतदेखि १५ प्रतिशतसम्म ब्याज छुट दिएको बताए। संस्थाका ३७ हजार ८४१ सदस्य छन्। त्यसमध्ये ऋण लिनेको संख्या ११ हजार छ।&nbsp;

गत आर्थिक वर्षसम्म ऋण तिर्ने सदस्यलाई १ करोड २३ लाख ५५ हजार रुपैयाँ व्याज छुट दिइएको म्यानजर लामाले बताए। ‘ब्याज नतिर्ने १५ जना बढी छन्’, उनले भने,‘उनीहरुले ब्याज छुट पाएनन्।’ बिन्धवासिनीले अति समस्यामा परेका सदस्यलाई २५ हजारसम्म दश प्रतिशतमा कोभिड १९ सहुलियत ऋण प्रदान गरेको छ। खान, बस्न समस्यामा परेका ३० जनाले यस्तो ऋण पाएका छन्। &nbsp;&nbsp;

चन्द्रागिरीले दैनिक ज्यालादारी गर्ने सदस्यलाई निर्ब्याजै १५ हजार ऋण दिएको छ। ७५ दिनसम्मका सदस्यले निःशुल्करुपमा यस्तो ऋण चलाउन पाउँछन्। मजदुर लक्षित गरी ल्याइएको यस्तो प्रावधानबाट एकसय बढीले सेवा पाएको सिइओ श्रेष्ठले बताए। सेवाशुल्क नलिइ ऋण प्रदान गर्ने गरिएको संस्थाले जनाएको छ।&nbsp;

चन्द्रागिरीले हायर पर्चेज, साना व्यवसाय, खुल्ला पसल, कृषि जन्य व्यवसाय, टनेल खेती, पशुपन्क्षी, सेवामुलक क्षेत्र, घरनिर्माणमा ऋण गएको जनाएको छ। पुँजीकोषको १० प्रतिशतसम्म ऋण दिंदा पनि डेढ करोडसम्म ऋण लैजान सक्ने उनले बताए। &nbsp;

बाग्लुङको सिवाईसी बचत तथा ऋण सहकारी संस्थाले पनि सदस्यलाई ब्याज छुट दिएर राहत दिएको छ। ११ हजार ३ सय सदस्यमध्ये करिब ५ हजार सदस्यले ऋण लिएका छन्। अध्यक्ष चण्डिप्रसाद शर्मा ढकालका अनुसार असारसम्म ऋणी सदस्यलाई तिर्नुपर्ने ब्याजमा दश प्रतिशत छुट दिइएको बताए। असारसम्म २७ लाख ब्याजमा छुट दिइएको उनको भनाइ छ। संस्थाले कोभिड प्रभावित सदस्यलाई १० प्रतिशतमा १५ हजार रुपैयाँ ऋण दिने गरेको छ। महामारी यता हर्जनामा समेत छुट दिएको उनले बताए।&nbsp;

सिंगल डिजिटमै ऋण

कतिपय सहकारीले सिंगल डिजिटमै ऋण दिन थालेका छन्। सरकारले कार्तिक १५ गतेदेखि कर्जा प्रवाह गर्दा १४.७५ प्रतिशतभन्दा बढी ब्याज लिन नपाइने व्यवस्था गरेको छ। कोरोना भाइरस(कोभिड १९) का समयमा चन्द्रागिरी, रोयलले ९.९९ प्रतिशतमा कर्जा प्रवाह गरिरहेका छन्।

कोरोनाबाट प्रभावित सदस्यहरुलाई व्यवसाय प्रवर्द्धन गर्नको लागि साउनदेखि १० लाखदेखि तीस लाख रुपैयाँसम्म ऋण दिन सुरु गरेका सहकारीहरुले बताएका छन्। व्यवसाय प्रवर्द्धन गर्नका लागि रोयलले १० करोडको कोष खडा गरेको छ। अहिलेसम्म २१ जनाले ६४ लाख ऋण लिइसकेका छन्। सदस्यले यस्तो कर्जा न्यूनतम एक लाखदेखि १० लाखसम्म पाउँछन्। यसका लागि पूरानै धितोको आधारमा तर कोभिडले असर गरेको हुनुपर्ने लगायतका प्रावधान राखिएको छ।&nbsp;

चन्द्रागिरी सहकारीका प्रमुख कार्यकारी अधिकृत कृष्णकुमार श्रेष्ठले कोभिडबाट प्रभावित अर्थतन्त्र उकास्न गत साउनदेखि ९.९९ प्रतिशतमा उद्यमी पुर्नकर्जा सुरु गरिएको बताउँछन्। ‘साउन यता १३ जनाले कर्जा लिएका छन्’, उनलै भने,‘सचेतना बढेको छ। यस्तो प्रकृतिको ऋण लिने क्रम सुरु भएको छ।’ चन्द्रगिरीले सदस्यलाई १३ प्रतिशतमा कर्जा प्रदान गर्दै आएको छ।&nbsp;

सिइओ श्रेष्ठका अनुसार पुर्नकर्जा लिने सदस्यले व्यवसायिक काम देखाउनै पर्छ। ‘पहिलो त व्यवसाय दर्ता प्रमाणपत्र दर्ता चाहियो’, उनले भने, 'दर्ता नभए पनि फोटो व्यवसायको हिसाब किताबको विवरण चाहियो।’ पैसाको दुरुपयोग नहोस् भनेर यस्तो प्रावधान राखिएको उनको भनाइ छ।&nbsp;

बिन्दवासिनीले १० प्रतिशतमै कृषि कार्यक्रम र व्यावसाय पुर्नस्थापना ऋण दिन सुरु गरेको छ। लामाका अनुसार व्यवसाय पुर्नस्थापना ऋण विगतको ऋणको २० प्रतिशत पाउने प्रावधान छ। बिन्दवासिनीले १३.५० प्रतिशतमा ऋण प्रवाह गर्दै आएको छ। सिवाईसीले महामारीबाट थलिएको व्यवसाय पुर्नस्पथापन गरी आयआर्जनमा जोड्न सहुलियत ऋण दिन सुरु गरेको छ। अध्यक्ष ढकालका अनुसार १० प्रतिशतमा पाइने व्यवसाय निरन्तरता कर्जा ५ लाखसम्म लिन पाइने व्यवस्था छ। यस्का लागि एक करोड ५० लाखसम्म कोषको व्यवस्था गरिएको छ। हालसम्म १५ जनाले लगेका छन्। &nbsp;

चन्द्रागिरी, रोयल, बिन्दबासिनी र सिवाइसी मात्र होइन धेरै सहकारीले सदस्यलाई हर्जना मिनाह, ब्याजमा १५ प्रतिशतसम्म छुट, सहुलियत कर्जा प्रदान गर्दै आएको राष्ट्रिय सहकारी महासंघका अध्यक्ष मिनराज कँडेल बताउँछन्। ‘धेरै सहकारीले ब्याज छुट दिइरहेका छन्’, उनले भने, ‘अर्थतन्त्र धराशायी भएको बेला ब्याज छुट, बिमा तथा अन्य सेवाले सदस्यलाई ठूलो राहत मिलेको छ।’&nbsp;

सहकारी विभागले सहकारीलाई कोरोना भाइरस(कोभिड १९) को संकटका बेला ऋण तिर्न ताकेता नगर्न पुससम्म भाखा सार्न, ब्याज नलिन परिपत्र जारी गरेको छ। अध्यक्ष कँडेलले तत्काल ऋण तिर्न नसक्ने सदस्यलाई समेत सहकारीले भाखा सारेर, त्यस अवधिको ब्याज नलिएर राहत दिएको बताए।
भैरहवा / पोखरा ​:&nbsp;लकडाउन अवधिमा अधिकांश साना–ठूला आयोजनाका काम रोकिए। कामदार अभावसँगै कोरोना संक्रमण त्रासले आयोजना प्रभावित भए। तर, भैरहवामा निर्माणाधीन राष्ट्रिय गौरवको आयोजना गौतमबुद्ध अन्तर्राष्ट्रिय विमानस्थलको काम भने रोकिएन। लकडाउनको सुरुआतमा समस्या आए पनि त्यसलाई सल्टाउँदै आयोजना अघि बढेपछि प्रगति देखिएको छ। यो विमानस्थलको काम अन्तिम चरणमा छ। यस आयोजनाको लकडाउन अवधिको भौतिक प्रगति साढे ४ प्रतिशत छ।&nbsp;

‘भौतिक संरचनाका मुख्य काम सकिएका छन्’, आयोजना प्रमुख प्रवेश अधिकारीले अन्नपूर्ण पोस्ट्सँग भने, ‘आयोजना सम्पन्न हुन अबको काम उपकरण जडान र केही फिनिसिङ मात्र हो।’ उनका अनुसार विमानस्थलको काम करिब ९३ प्रतिशत सम्पन्न भएको छ। बाँकी ७ प्रतिशतमध्ये ५ प्रतिशत उपकरण जडानको काम हो भने २ प्रतिशत फिनिसिङ।

उपकरण जडान गर्न चीनबाट ३५ जना दक्ष जनशक्ति आउन लागेका छन्। आयोजना प्रमुख अधिकारीका अनुसार यहाँ आउन उनीहरूले चीनस्थित नेपाली दूतावासमा भिसा प्रक्रिया अघि बढाएका छन्। ३५ जनामा तीनवटा एसी जडान, धावनमार्गमा लाइटिङसम्बन्धी र टर्मिनल भवनमा अन्य उपकरण जडान गर्नेहरू छन्। विद्युतीय उपकरण जडानसँगै विमानस्थल सञ्चालनमा आउनेछ। यो अवधि भनेको जम्मा ९० दिन हो।

संस्कृति, पर्यटन तथा नागरिक उड्डयनमन्त्री योगेश भट्टराईले केही दिनअघि विमानस्थल निरीक्षण गरेका थिए। त्यस क्रममा मन्त्री भट्टराईले भनेका थिए, ‘कोभिड १९ को महामारीले असर नगरेको भए आयोजना सम्पन्न भएर विमान उडानको प्रक्रिया पनि सञ्चालन भइसक्ने थियो।’&nbsp;

कोरोना महामारीका कारण हवाई उडान नहुँदा चीनबाट दक्ष जनशक्ति आउन नसकि आयोजना सम्पन्न गर्न ढिलाइ हुन पुगेको हो।&nbsp; दक्ष जनशक्ति आउन नसके पनि विमानस्थलमा अन्य काम भने तीव्र रूपमा भइरहेको छ।

आयोजनाका अनुसार विमानस्थलको ३ हजार मिटर लामो धावनमार्ग तयार छ। प्रशासनिक भवन, कन्ट्रोल टावर, ट्याक्सी वे, विमान पार्किङस्थल, अन्तर्राष्ट्रिय टर्मिनल भवन, अग्निनिवारण भवन तयार छन्। धावनमार्ग, ट्याक्सी वे, विमान पार्किङ स्थलमा लाईटिङ, टर्मिनल भवन र कन्ट्रोल टावरमा विद्युतीय उपकरण जडान र अग्निनिवारण भवनमा केही ढोका लगाउन मात्र बाँकी छ। टायल्स, मार्बल्स र रंगरोगनमा सजिएर विमानस्थलको टर्मिनल, प्रशासनिक भवन, धावनमार्गलगायत आकर्षक देखिएका छन्। विमानस्थलको भौतिक संरचनाले अन्तर्राष्ट्रिय विमानस्थलको स्वरुप देखिएको छ।&nbsp;

यहाँ दुईवटा ठेक्कामार्फत काम भइरहेको छ, आईसीबी वान र आईसीबी टु। आईसीबी वानअन्तर्गत भौतिक संरचनाका काम हुन्। आईसीबी टुअन्तर्गत सञ्चार र मौसम पूर्वानुमानसम्बन्धी उपकरण जडानका काम पर्छन्। आईसीबी वानका काम अन्तिम चरणमा छन्। आईसीबी टुका लगभग ९८ प्रतिशत उपकरण आयोजनास्थलमा आइसकेका छन्। जडान गर्न मात्र बाँकी छ। वानअन्तर्गतका केही उपकरण सीमा बन्दका कारण आउन नसके पनि हाल उपकरण समुद्री र सडक मार्गबाट आउने क्रममा रहेको आयोजना प्रमुख अधिकारीले बताए। ‘यहाँ भौतिक संरचना सबै तयार छन्। उपकरण जडान गर्नु मुख्य काम हो’, उनले भने, ‘जनशक्ति आएको ९० दिनभित्र सबै काम सकिन्छ।’

विमानस्थलको निर्माण र सञ्चालनका लागि समानान्तर रूपमा काम भइरहेका छन्। विमानस्थल निर्माणसँगै सञ्चालनका लागि जनशक्ति व्यवस्थापन प्रक्रियासमेत अगाडि बढाइएको छ। प्रहरीतर्फ विमानस्थल प्रमुखमा एसएसपीको दरबन्दी कायम गरिएको छ। &nbsp;अग्निनियन्त्रणका लागि चारवटा वरुण यन्त्र (दमकल) ल्याइएको छ। ‘यता निर्माणका काम भइरहेका छन् भने उता (माथिल्लो निकायमा) विमानस्थल सञ्चालनका लागि आवश्यक काम पनि भइरहेका छन्’, आयोजना&nbsp;प्रमुख अधिकारीले भने।&nbsp;

आयोजनाको लागत ७ अर्ब ३२ करोड रुपैयाँ छ। अधिकारीका अनुसार काठमाडौंमा सुरक्षित रूपमा उडान–अवतरण भर्न नसक्ने विमान भैरहवामा सुरक्षित तवरले उडान–अवतरण गर्न सक्छन्। काठमाडौंपछि दोस्रो अन्तर्राष्ट्रिय विमानस्थलका रूपमा निर्माण भइरहेको यस विमानस्थललाई देशको मेरुदण्डका रूपमा लिइएको छ। विमानस्थल सञ्चालनमा आएसँगै विश्वको कुना–कुनासम्म लुम्बिनीको सिधा सम्पर्क स्थापित हुने अपेक्षा सरोकारवालाको छ।

पोखरा क्षेत्रीय अन्तर्राष्ट्रिय विमानस्थल ​ धमाधम​
कोरोना महामारी भए पनि पोखरा महानगरपालिका–१४ मा पोखरा क्षेत्रीय अन्तर्राष्ट्रिय विमानस्थल निर्माण चालू छ। चीनसँगको रसुवागढी नाका खुल्दा आयोजनाको कामलाई थप गति दिन सहज हुने देखिएको छ। विमानस्थल निर्माणका लागि आवश्यक सामान उक्त&nbsp;नाकाबाट ल्याइँदै छ।&nbsp;

‘कन्टेनरको लाइन त लामै होला, पालो पक्कै आउँला’, विमानस्थल आयोजना प्रमुख विनश मुनकर्मीले भने। भारतको कोलकाताबाट पनि त्यसरी नै सामानको प्रतीक्षा गरिरहेको उनको भनाइ छ। दुई तिरबाट सामान आउन ढिलाइ हुनुमा कोभिड–१९, लकडाउनलगायत कारण छन्। तर, कोभिड महामारीका बीच पनि अन्तर्राष्ट्रिय विमानस्थल निर्माणको काम भने&nbsp;धमाधम छ।&nbsp;

मुनकर्मीका अनुसार आयोजनाको काम ६४ प्रतिशत सम्पन्न भएको छ। अरू निर्माण क्षेत्र कोभिडकै कारण ठप्पजस्तै हुँदा यहाँको काम भने चालू नै रही प्रगति मात्रा बढिरहेको छ। कोभिड–१९ महामारी फैलिएपछि आयोजना र ठेकेदार कम्पनीले चिनियाँ कामदारलाई निर्माणस्थलभित्रै क्वारेन्टाइनमा राखेर काम गराएका थिए।&nbsp;

इन्जिनियर कृष्णप्रसाद पौडेलले भौतिक संरचना निर्माणका सबैजसो काम पूरा भएको बताए।&nbsp;‘टर्मिनल भवन वरिपरि बाटाघाटा बनाउने र इन्टेरियरका काम भइरहेका छन्’, पौडेलले भने, ‘अब खास बाँकी काम भनेको उपकरण जडान हो। २५ प्रतिशत काम त त्यहीं हुन्छ।’&nbsp;

चिनियाँ ठेकेदार कम्पनी सीएएमसीईका जनसम्पर्क अधिकृत कृष्ण चापागाईंले केही कामदार चीनबाट फर्किन नपाएको बताए। उनीहरू फर्किन पाए कामको गति अझै बढ्ने चापागाईंको भनाइ छ। अन्तर्राष्ट्रिय हवाई सेवासमेत मुलुकमा चालू भइसकेको हुँदा उनीहरू फर्किने आशा आयोजनाको छ। &nbsp;

अंग्रेजी नयाँ वर्षपछि चिनियाँहरूको पर्व थियो। त्यसकै लागि घर गएका चिनियाँ मजदुरलगायत फर्किएका छैनन्। यतै रहेका २ सय ४४ चिनियाँ र सयभन्दा बढी नेपाली विमानस्थलको काममा दिनहुँ खटिन्छन्। कोलकाताबाट आउने सामान फिट गर्न पनि चिनियाँ कामदार चाहिन्छ। घर गएकाहरू फर्किए उक्त काम पूरा हुने आयोजनाले जनाएको छ।&nbsp;

ट्याक्सी पार्क, हेंगर, विमानस्थल प्रवेशमार्गदेखि ट्रमिनल भवन, सडक निर्माणलगायत काम सकिएको इन्जिनियर पौडेलले बताए। एयर ट्राफिक टावर, टर्मिनल भवनको संरचना निर्माणलगायत काम सम्पन भएर फिनिसिङ भइरहेको छ। उनले खानेपानी, ढल निकासको काम केही सम्पन्न भएको र केही सम्पन्न हुने अवस्थामा रहेको सुनाए। २ हजार ५ सय मिटर लम्बाइ र ४५ मिटर चौडाइ रहेको धावनमार्ग ढलान सकिएको छ।&nbsp;

आयोजना प्रमुख मुनकर्मीले निर्माण सामग्री आउन ढिला नभए ६ महिनाभित्र थप २५ प्रतिशत काम सकिने जानकारी दिए। यो वर्ष २० प्रतिशत काम भयो। उनका अनुसार सामान्य अवस्था भए थप १० देखि १३ प्रतिशत काम बढी भई ७५ प्रतिशत सकिएको हुन्थ्यो। यस वर्ष कामको लक्ष्य पनि धेरै लिएको उनले बताए। गत वर्ष पनि लक्ष्यभन्दा बढी काम भएको थियो। गत वर्ष २७ प्रतिशत काम भएको थियो। अघिल्लो वर्ष २० प्रतिशत र त्योभन्दा अघिल्लो वर्ष १५ प्रतिशत काम सकिएको थियो।&nbsp;

सन् २०२१ जुलाई १० मा सक्नुपर्ने सम्झौता भए पनि ६ महिनाअघि नै सम्पन्न गर्ने &nbsp;लक्ष्यका साथ काम भइरहेको थियो। पोखरा महानगरपालिका–१४ मा &nbsp;चिनियाँ सरकारी स्वामित्वको ठेकेदार कम्पनी सीएएमसीईले २०७३ साउन १८ गते विमानस्थल निर्माणको काम थालेको थियो। सरकारले सन् २०१४ मे १२ मा सीएएमसीईलाई ठेक्का दिएको थियो। निर्माण कम्पनीले १० जुलाई २०२१ मा विमानस्थल निर्माण सम्पन्न गरी नेपाल सरकारलाई हस्तान्तरण गर्नुपर्ने हुन्छ।&nbsp;



निर्माणाधीन पोखरा क्षेत्रीय अन्तर्राष्ट्रिय विमानस्थल।&nbsp; तस्बिर : कृष्णमणि बराल

निर्माण कम्पनीले काम गरेका आधारमा १२ अर्ब रुपैयाँ भुक्तानी पाइसकेको छ। आयोजनाको लागत भने २१ अर्ब रुपैयाँभन्दा बढी छ। यो विमानस्थल अन्तर्राष्ट्रिय उड्डयन संस्था (आईकाओ)को मापदण्डअनुसार फोरडी मोडलमा पर्छ। विमानस्थल सञ्चालन हुँदा बोइङ ७५७ र एयरबस ३२० वा सोसरहका जहाज उडान–अवतरण गर्न सक्छन्। २ हजार ५ सय मिटर लामो धावनमार्ग हुनेछ। ती विमानको यात्रु क्षमता १ सय ९२ हाराहारीमा हुनेछ।&nbsp;
उदयपुर :&nbsp;उदयपुरको पूर्वी क्षेत्रका पशुचौपायमा अज्ञात रोग देखिएको छ। अज्ञात रोगले पशुचौपाया धमाधम मर्न थालेपछि किसान चिन्तित बनेका छन्। दुई सातायता बेलका नगरपालिका–८ शिशौलीमा मात्रै ६१ वटा भैसीराँगा, पाडापाडी मरिसकेको नगरपालिकाका पशुपन्छी शाखा प्रमुख पुष्प बुढाथोकीले बताए। महामारी भयाभह बन्दै गएपछि नगरपालिकाको आग्रहमा पशुपन्छी अन्वेषण केन्द्र विराटनगरका डाक्टर अनन्त कोइरालाको नेतृत्वमा आएको टोलीले रोग पहिचानका लागि नमुना संकलन गरेको उनले बताए।&nbsp;

बुढाथोकीले भने, ‘यहीँ रोग हो भन्ने यकिन छैन, प्रारम्भिक अध्ययनबाट भ्यागुते रोग हुन सक्ने अनुमान गरिएको छ।’ विराटनगरबाट आएको टोलीले नियन्त्रणका लागि एक हजार डोज एचएच भ्याक्सिन खोप उपलब्ध गराएको उनले बताए।&nbsp;

रोग लागेका पशुचौपायमा सुरुमा घाँटी सुनिने, नाकबाट लगातार सेतो सिंगान बग्ने, र्‍याल काढ्ने तथा ज्वरो आउने र घ्यारघ्यार गर्ने जस्ता लक्षण देखा परेको प्रमुख बुढाथोकीले बताए। भैंसी राँगा रोग लागेको तीनदेखि सातादिनभित्र मर्ने गरेको नगरपालिकाका कृषि सल्लाहकार नारद निरौलाले बताए।&nbsp;

खुला ठाउँ चरनका लागि सहज हुने भएकाले छिमेकी मुलुक र जिल्लाबाट धेरै संख्यामा ल्याउने गरेको उनको भनाइ छ। गोठमा रहेका चौपाया धमाधम मर्न थालेपछि किसानले औषधोपचारका लागि नगरपालिकासँग माग गरेका छन्। रोग देखिएपछि प्राविधिक बोलाएर उपचार गराउँदा पनि गाईबस्तु मर्न नरोकिएपछि किसानले नगरपालिकालाई गुहारेका हुन्।&nbsp;

सप्तरीबाट छिमेकी जिल्ला सरेको अनुमान&nbsp;

महामारी कहाँबाट र कसरी सर्‍यो भन्ने यकिन हुन नसके पनि छिमेकी जिल्ला सप्तरीबाट सरेको हुन सक्ने प्राविधिक टोलीले अनुमान गरेको छ। सप्तरीको तिरहुत गाउँपालिका अध्यक्ष मनोज यादवकोसमेत त्यस क्षेत्रमा तीन सय संख्यामा भैसी, राँगा र गाई रहेकाले त्यहीँबाट सुरु भएको अनुमान गरिएको छ।

सिरहा, सप्तरी, उदयपुरलगायत ठाउँमा उनका चौपाया आउँजाउँ रहिरहने भएकाले त्यहीँबाट महामारी सरेको हुन सक्ने कृषि शाखाका सल्लाहकार निरौलाले बताए। &nbsp;
संक्रमित चौपायाको संख्या अत्यधिक भएकाले उपचारमा कठिनाइ हुनुका साथै मरेको संख्या यति नै हो भन्ने अवस्था नरहेको उनले बताए।&nbsp;
&nbsp;
लण्डन : व्यवसायी अनिल अम्बानीले बेलायतको अदालतमा आफू सामान्य जीवन यापन गरिरहेको र एउटा मात्रै कार प्रयोग गर्ने वयान दिएका छन् ।

यस्तै उनले कानूनी शुल्क तिर्न परिवारसँग रहेको गहना बिक्री गर्नुपरेको पनि बताएका छन् । अम्बानीले २०२० को जनवरीदेखि जुनसम्म सुनबाट ९ दशमलब ९ करोड रकम हात पारेको स्पष्टिकरण दिए ।

उनीसँग भएको महंगो र विलाशी कारको बारेमा सोध्दा आफूसँग विलाशी कार भएको कुरा निराधार र मिडिया प्रचारवाजी मात्रै भएको बताए ।&nbsp;‘यी सबै मिडियाका बनावटी काहानी हुन् । मैले कहिल्यै पनि रोल्स–रोयस लिएको छैन । हाल मसँग एउटा मात्रै कार छ,’ अम्बानीले भने ।

बेलायतको उच्च अदालतले २०२० मे २२ मा अनिल अम्बानीलाई जुन १२ सम्म तीनवटा चिनियाँ बैंकलाई ५,२८१ करोड ऋण तिर्न आदेश दिएको थियो ।&nbsp;अनिलले बैंकबाट ५०० करोड आमाको नामबाट र ३१० करोड छोरा अनमोलको नामबाट ऋण लिएका थिए । अनिललाई शुक्रबार यूकेको अदालतले सोधपुछ गर्ने क्रममा आफू सामान्य जीवन यापन गर्दैआएको र आफ्नी पत्नीसँग भएको सुन समेत बिक्री गरेको जवाफ दिएका हुन् ।

अदालतले उनलाई पत्नी टिनालाई महंगो र विलाशी मोटार कार यच्ट गिफ्ट गरेको प्रसंग पनि सोधेको थियो । तर अनिलले आफूले व्यक्तिगत रुपमा यो उपहार नदिएको जवाफ दिएका थिए ।
रिलायन्स कम्पनीका मालिक तथा विश्वकै सर्वाधिक १० धनीभित्र पर्ने भारतीय व्यवसायी मुकेश अम्बानीका भाइ हुन् अनिल । यसअघि नै अनिलले बैंकलाई तिर्ने रकम नपुग्दा मुकेशले सहयोग गरेको बताइएको थियो ।
काठमाडौं : कोभिड-१९ महामारीबाट शिथिल बनेको मुलुकको पर्यटन क्षेत्रलाई गतिशील बनाउन सरकार तथा निजी क्षेत्रको साझेदारीमा पर्यटन पुनरुत्थान अभियान शुभारम्भ गरिएको छ।&nbsp;

सरकारले बजेटमा घोषणा गरेको ‘देश दर्शन कार्यक्रम’ कार्यान्वयनका लागि पर्यटन क्षेत्रका सरोकारवाला संस्थाको समन्वय तथा सहकार्यमा देशदर्शन अभियान सुरु गरेको छ।

संस्कृति, पर्यटन तथा नागरिक उड्डयन मन्त्रालयले गठन गरेको पर्यटन पुनरुत्थान कार्यदलले आन्तरिक पर्यटनलाई चलायमान बनाउने पर्यटकीय गतिविधि सार्वजनिक गरेको छ। ‘पर्यटनका लागि हाम्रो सन्देश, घुमौँ देश, चिनौँ परिवेश’ भन्ने मूल नाराका साथ अभियानको लोगो, सन्देशमूलक भिडियोलगायत सामग्री सार्वजनिक गरिएको छ।&nbsp;

पर्यटन पुनरुत्थानका लागि भएको पहलको पहिलो पाइलास्वरुप देशदर्शन कार्यक्रमको शनिबार उद्घाटन गर्दै संस्कृति, पर्यटन तथा नागरिक उड्डयनमन्त्री योगेश भट्टराईले कोभिड–१९ महामारीका कारण थलिएको पर्यटनलाई गतिशील बनाई आर्थिक गतिविधि बढाउन सकारात्मक ऊर्जा प्रदान गरेको बताए।

उनले यसले हामीलाई पुनर्जीवित गरेको सन्देश दिएको बताए।&nbsp; मन्त्री भट्टराईले कोरोना महामारीको जोखिम कम भइनसकेको तर यसबाट भागेर नभई जुधेर सबै एकताबद्ध भई साझा अभियानलाई सार्थक बनाइनुपर्नेमा जोड दिए।&nbsp;

मन्त्री भट्टराईले महामारीबाट बचेर पर्यटनका गतिविधि बढाउन सरकारले हवाई उडान, होटल तथा रेष्टुराँ व्यवसाय, पदयात्रा, पर्वतारोहणजस्ता पर्यटकीय क्षेत्रलाई खुल्ला गरिसकेको उल्लेख गरे।&nbsp;

असोज ५ देखि सुरु भएको मुलुकको आन्तरिक उडान उत्साहवद्र्धक रहेको उनको भनाइ छ।&nbsp; आन्तरिक उडानमा अहिले ८० प्रतिशतभन्दा बढी ‘अकुपेन्सी’ रहेको र यसले पर्यटन क्षेत्रमा सकारात्मक सञ्चार जगाएको उल्लेख गरे।&nbsp;

आन्तरिक पर्यटनमा आर्थिक गतिविधि बढाउन निजामती, सार्वजनिक संस्थानका कर्मचारी, शिक्षकलगायतलाई सातामा दुई दिन बिदाको व्यवस्था गर्न मन्त्रालयले कार्यदल बनाई गृहकार्य गरिरहेको र यसलाई छिट्टै मन्त्रिपरिषद्मा लगिने बताए।&nbsp;

मन्त्री भट्टराईले ‘अनअराइभल’ भिसाको व्यवस्थाका लागि गृह मन्त्रालय, अध्यागमन विभागसँग छलफल भइरहेको र अनलाइनमार्फत यस्तो सेवा दिन सकिने गरी आवश्यक तयारी गइरहेको पनि जानकारी दिए।

पर्यटन मन्त्रालयका सचिव केदारबहादुर अधिकारीले कोभिड महामारीबाट सबैभन्दा बढी प्रभाव परेको पर्यटन क्षेत्रको पुनरुत्थान सरकारको प्राथमिकता परेको बताए।&nbsp;

कार्यदलका संयोजक एवं नेपाल पर्यटन बोर्डका पूर्वप्रमुख कार्यकारी अधिकृत दीपकराज जोशीले महामारीबाट सुरक्षित रहँदै पर्यटनसँग सँगसँगै भन्ने भावनाका साथ सरोकारवाला संस्था एकताबद्ध भएर देशदर्शन कार्यक्रम अघि बढाइएको उल्लेख गरे।&nbsp;

कोभिड महामारीका सन्दर्भमा नेपालको पर्यटन पुनरुत्थानका लागि सकारात्मक, सक्रिय र परिणाममुखी भूमिका खेल्न निजी क्षेत्रको पहलमा सार्वजनिक–निजी साझेदारीको अवधारणाबमोजिम कार्यदल स्थापना भएको हो। देशभित्रका पर्यटन क्षेत्रका सरोकारवाला तथा स्रोत बजारका टुर अपरेटर्स एवं सम्भाव्य पर्यटकहरुबीच विश्वसनीय र प्रभावकारी सञ्चार गर्न कार्यदलले गतिविधि सञ्चालन गर्ने जनाएको छ।

पर्यटनको दिगो तथा छिटो पुनरुत्थानका लागि सकारात्मक सन्देश प्रवाह गर्न आन्तरिक तथा बाह्य पर्यटन प्रवद्र्धनका कार्यक्रम सम्बन्धित निकायलाई सुझाउनुका साथै नेपालका प्रवद्र्धनात्मक तथा सकारात्मक सन्देशहरु नियमित रुपमा सम्प्रेषण गरिने पाटा नेपालका सिइओ सुरेशसिंह बुडालले बताए।&nbsp;

कार्यदलको प्रवक्तामा पाटाका कोषाध्यक्ष खेम लकाई र कार्यदलको सचिवालय व्यवस्थापनको जिम्मा पाटाका सिइओ बुडाललाई दिइएको छ।&nbsp; रासस&nbsp;
मुगु : मुठी छरेर मुरी उब्जाउने किसानलाई यत्तिबेला चैत्र महिनामा रोपेको कोदो भित्र्याउने चटारो छ। जिल्लाभर मुख्य बालिका रुपमा किसानले चैत्र र वैशाख महिनामा कोदो र धान रोप्ने गर्छन्।&nbsp;

अहिले कोदो र भुवा धान काटेर घर भित्राउने चटारो छ। यो वर्ष कोदोलाई आवश्यक पर्ने पानी परेका कारण कोदो लगायत अन्नबाली उत्पादन राम्रो भएको छ।&nbsp;

कोदो राम्रै उत्पादन हुने भएकाले किसान हर्षित भएको छाँयानाथ रारा नगरपालिका-४ कृषक भिमबहादुर रोकाया बताउछन्। जिल्लाका चारै स्थानीय तहको मुख्य अन्नबाली कोदो र धान हो। खेतबारीबाट उब्जनी भएको बालीले किसान वर्षभर घरपरिवारको छाक टार्ने गर्छन्।&nbsp;

मुगु जिल्लाको कुल खेतीयोग्य जमिनको ४० प्रतिशत कोदो उत्पादन हुन्छ। ३० प्रतिशत धान र ३० प्रतिशत अन्य अन्न बालिको खेती हुने गरेको कृषि कार्यालयका प्रमुख पञ्चलाल बुढाले जानकारी दिए।&nbsp;

कोदोलाई आवश्यक पर्ने पानी परेकाले गत वर्ष भन्दा यो वर्ष जिल्लाभर कोदो, भुवा धान र असारे धानको राम्रो उत्पादन हुने कृषि कार्यालयका प्रमुख बुढाको भनाइ छ। कोदो टिपेसँगै किसानले त्यसको घाँस भने राखेर वर्षभर वस्तुभाउलाई खुवाउने गर्दछन्।&nbsp;




















&nbsp;&nbsp;
पोखरा : फेवातालको सिरान अधिकारी डाँडा पछिल्लो समयमा कफी पर्यटनको रुपमा विकास हुँदै गएको छ। गाउँमा लगाइएको कफीको अध्ययन, अनुसन्धान र गाउँको कफीको स्वाद लिन पर्यटक आउन थालेका छन्।&nbsp;

गाउँमा २०६३ सालमा व्यवसायीक रुपमा कफी खेती सुरु भएको हो। अहिले गाउँमा ५५ हजार कफीका बोट छन्। यस वर्ष २० हजार कफीका विरुवा लगाउने र अबको दुई वर्षमा एक लाख कफीका बोट पुर्‍यउने लक्ष्य रहेको माछापुच्छ्रे उत्तम कफी सहकारी संस्थाका अध्यक्ष कलाधर भुँगाईले बताए।&nbsp;

गाउँमा कफी खेती सुरु हुनु अघि फेवा जलाधारमा पर्ने &nbsp;कास्कीको अन्नपूर्ण गाउँपालिका १ अधिकारी डाँडा वरपर भूक्षय भइरहन्थ्यो। गाउँ नजिकै पहिरो पनि जान्थ्यो। यस गाउँमा रहेको पहिरो अधेरी खोलो हुँदै तालमा मिसिन्थ्यो।&nbsp;

गाउँमा कफी खेती सुरु भएपछि भने भूक्षय जाने क्रम पहिलेको तुलनामा धेरै रोकीएको भुँगाईले सुनाए। कफी लगाउनु अघि गाउँमा खाना पकाउने दाउँराको पनि अभाव हुन्थ्यो। दाउँरा लिन टाढाको जंगल धाउनु पथ्र्यो। अहिले भने कफी खेतीका लागि ठूला रुख चाहिने भएकोले कफी खेतीसंगै घाँस हुने बडहर, खनीयो, कुटमेरो लगायतका डाले घाँस पनि रोपीएकोले गाईभैँसीका लागि घाँसको दुःख पनि कम भएको र दाउँरा पनि हुने भएकोले बहुउपयोगी हुँदै गएको उनले सुनाए।&nbsp;

पछिल्लो समयमा गाउँमा कफी खेती संगै एभोकाडोका ५ हजार विरुवा लगाइएको र एक सय भन्दा बढी बोटले फल पनि दिन थालेको उनले बताए। अर्को वर्षदेखि एभोकाडोबाट पनि आम्दानी हुने छ। एभोकाडो प्रति किलो बजारमा ५ सयमा बिक्री भइरहेको छ। कफीलाई छहारी दिन ३ हजार मेकाडामिया नट पनि गाउँमा लगाइएको उनले सुनाए।&nbsp;

मेकाडामिया नटको पनि बजारमा राम्रो माग छ। गाउँमा पाँचवर्षे कार्यक्रम अन्तर्गत हरियो वनले कफीका विरुवा रोप्न सघाएको थियो। तीनव वर्ष अघि एभोकाडो र मेकाडामिया नटको विरुवा रोप्न पनि सघाएको माछापुच्छ्रे उत्तम कफी सहकारी संस्थाका अध्यक्ष भुँगाईले सुनाए। फेवा जलाधार क्षेत्रमा पर्ने अधिकारी डाँडामा भू–क्षय रोक्नका लागि कफीको विरुवाको साथै एभोकाडो र मेकाडामिया नट का विरुवा रोप्न सघाएको हरियो वन कार्यक्रम चिवन–अन्नपूर्ण ल्याण्डस्केप फिल्ड कोअर्डिनेटर पूर्णबहादुर कुँवरले बताए।&nbsp;
&nbsp;
यसरी कफी खेती भूक्षयको नियन्त्रणका लागि निकै उपयोगी भएको छ। जमीनको संरक्षणको साथै एउटै जमिनबाट दोब्बर आम्दानी हुने गरेको स्थानीय किसान खिमप्रसाद अधिकारीले बताए।&nbsp;

एक पटक दुःख गरेपछि कम्तीमा २०/३० वर्षसम्म आम्दानी भइहने भएकोले किसान कफी खेती तर्फ आकर्षित भएको उनले सुनाए। गाउँमा कफी खेती हेर्न र अध्ययन गर्न पछिल्लो समयमा विदेशी पर्यटक आउन थालेपछि गाउँमा थप हौसला बढेको पनि उनले बताए।&nbsp;

हामीले गरेको कृषि कर्म विदेशीका लागि पनि अध्ययन अनुसन्धानको विषय हुने रहेछ भन्ने थाहा पाउँदा कृषि कर्ममा लाग्न थप प्रेरणा मिलेको उनले सुनाए। विभिन्न देशबाट कलेजका विद्यार्थी आएर यही गाउँका घरमा होमस्टेको रुपमा बस्ने र हामीले जे खान्छौँ त्यही खाने गरेको पनि उनले बताए।&nbsp;
यसरी पर्यटक बस्दा ज्ञान आदानप्रदान हुने भएकोले निकै उपयोगी भएको किसानले बताएका छन्। &nbsp;कृषि कर्ममा लाग्दा जानेको ज्ञान, अनुभव साट्ने र होमस्टेमा राखेर सेवा गरेकोमा केही आम्दानी पनि हुने भएपछि स्थानीय किसानमा खुशी भएका हुन्। &nbsp;&nbsp;

गाउँमा २०७० सालदेखि स्वदेशी तथा विदेशी विद्यार्थी अध्ययन अनुसन्धानका लागि आउन थालेका हुन्। नेपाली विद्यार्थी एक दुई रात बसेर कफी खेतीका बारेमा जानकारी लिन्छन्। विदेशी विद्यार्थी भने २ महिनादेखि ४ महिनासम्म बसेर अध्ययन अनुसन्धान गर्ने गरेको कफी भिलेज होमस्टे अधिकारी डाँडाका अध्यक्ष समेत रहेका कलाधर भुँगाईले बताए।&nbsp;

लामो समय बस्ने भएकोले विदेशी विद्यार्थीले खाने बस्नेसहित प्रति विद्यार्थी महिनाको १२ हजार रुपैयाँ दिने गरेको उनले जानकारी दिए। यसरी होमस्टेमा आउने पर्यटकमा धेरै जसो नेदरल्याण्डका पर्यटक आउने गर्दछन्। जापानीज, फ्रेन्च लगायतका देशका विद्यार्थी पनि आउने गरेको उनले सुनाए। गाउँका १२ घरमा होमस्टे संचालन छ।&nbsp;
&nbsp;
विद्यार्थीले होमस्टेमा बसेर कफीको बगैँचा स्यारसुुसार गर्छन्। कफीमा लाग्ने किरा, उत्पादनको अवस्था, उत्पादन बढाउन कसरी सकिन्छ भन्ने बारेमा अनुसन्धान पनि गर्ने &nbsp;उनले सुनाए। कफी टिप्ने समयमा कफी पनि टिप्छन्। शिक्षण पेशामा प्रवेश गर्नु अघि प्राक्टिकल कक्षाका लागि उनीहरुले नेपालको अधिकारी डाँडा रोजेका हुन्।&nbsp;

विद्यार्थीले विद्यालयमा समेत भोलेन्टियरको रुपमा पढाउने गरेको उनले सुनाए। भेलेन्टियरको रुपमा आउने पर्यटक बाहेक पनि यहाँको होमस्टेमा बस्न मात्र पनि पर्यटक आउने गर्दछन्। गत वर्ष १ सय भन्दा बढी विदेशी पर्यटक कफीको अध्ययन र अनुसन्धानका लागि आएर होमस्टेमा बसेका थिए। यस वर्ष भने कोरोना भाइरसको कारण पर्यटक आएनन्। कोरोना भाइरस नियन्त्रणमा आएपछि पर्यटक आउने क्रम निरन्तर हुने उनको विश्वास छ।

यहाँका किसानले करिब ६ सय रोपनी जमिनमा कफी खेती गरेका छन्। &nbsp;कफी खेती एक रोपनीमा एक सय वटासम्म लगाउन सकिन्छ। गाउँमा १ सय ९३ किसानले कफी खेती गरेको पनि उनले बताए। यस गाउँमा ९ हजार ५ सय किलो चेरी उत्पादन हुन्छ। यहाँका एउटै किसानको १५ सय बोट भन्दा बढीसम्म कफी खेती गरेका छन्। कफीको बजार भने पोखरा नै हो। पोखरामा नै कफीको माग पुरा गर्न नसकिएको जिल्ला कफी सहकारी संघका पूर्वउपाध्यक्ष भुगाईले सुनाए।&nbsp;

ढिकुर पोखरी गाउँमा कफी खेती फष्टाउँदै गएको र कफी पर्यटनको रुपमा विकास भएको अन्नपूर्ण गाउँपालिकाका अध्यक्ष युवराज कुँवरले बताए।&nbsp;

कफी खेतीले गाउँको भू–संरक्षण पनि भएको र कृषि पर्यटन (एग्रो टुरिजम) को रुपमा विकास भएको उनले बताए। पहिले बाँदरले बाली खाएर हैरान दिने बारीमा अहिले कफी खेती संगै एभोकाडो र मेकाडामिया नट समेत उत्पादन हुन थालेको उनले सुनाए।&nbsp;

फेवातालको अन्य जलाधार क्षेत्रमा पनि यस्तै कार्यक्रम गर्न सके भू–क्षय नियन्त्रणमा महत्वपूर्ण योगदान पुग्ने अध्यक्ष कुँवरले बताए। &nbsp;
कास्कीको अन्नपूर्ण गाउँपालिका १ अधिकारी डाँडामा लगाइएको कफी खेती।

&nbsp;&nbsp;
इटहरी : आर्थिक वर्ष २०७६/७७ मा आन्तरिक आयवापत कुल ३० करोड रुपैयाँ उठाउने लक्ष्य लिएको इटहरी उपमहानगरपालिकाले १७ करोड रुपैयाँ मात्र उठाउन सक्यो। चालु आर्थिक वर्षको लागि नगर सभाले ५० करोड उठाउने लक्ष्य लिएको छ, तर अहिलेसम्मको प्रगति हेर्दा १० करोड पनि उठाउन समस्या हुने प्रमुख प्रशासकीय अधिकृत कृष्ण सापकोटा बताउँछन्।

कोरोना भाइरसको महामारी र लकडाउनका कारण आन्तरिक आय न्युन हुँदा स्थानीय तहलाई खर्च चलाउन हम्मे-हम्मे परेको छ। ‘लकडाउनले गर्दा यो वर्ष सोचेजति पैसा उठ्न नसक्ने अवस्था छ’, उपमहानगरपालिकाकी उपमेयर लक्ष्मी गौतमले भनिन्। उपमहानगरपालिकाको राजस्व संकलन अघिल्लो आर्थिक वर्षको सोही अवधिको तुलनामा आधा कम छ। अघिल्लो आर्थिक वर्षको असोज ९ गतेसम्ममा ४ करोड २७ लाख रुपैयाँ संकलन भएकोमा यो वर्ष शुक्रबारसम्ममा जम्मा २ करोड ३७ लाख रुपैयाँ संकलन भएको छ।

‘सबैभन्दा धेरै क्षति घरनक्सा पास दस्तुरमै भएको छ’, कर शाखाका नवीन भट्टराईले भने, ‘अघिल्लो वर्ष अढाई करोड रुपैयाँ उठेकोमा यो वर्ष अहिलेसम्ममा २४ लाख रुपैयाँ मात्र उठेको छ।’ यस्तै व्यवसाय दस्तुर, घरबहाल कर पनि अघिल्लो वर्षको यसै अवधिभन्दा कम उठेको छ।&nbsp;

कर कम उठेपछि उपमहानगरपालिकाले करको दर घटाएको छ। विभिन्न वर्षअनुसार वर्गीकरण गरेर पुरै मिनाहादेखि छुटसम्मको योजना ल्याएको छ। ‘माघसम्ममा तिर्दा चालु आर्थिक वर्षकोमा समेत छुट दिने प्रावधान ल्याएका छौं’, सापकोटाले भने, ‘यसले गर्दा अहिलेको आर्थिक समस्यालाई केही मात्रामा भए पनि समाधान गर्छ।’

ठेकेदारलाई आधा करोड रकम फिर्ता

कोरोनाको असर कर र राजस्वमा मात्र छैन, ठेक्का पट्टामा पनि परेको छ। उपमहानगरपालिकाले इतिहासमै पहिलो पटक ठेक्का वापतको रकम यो वर्ष फिर्ता गरेको छ। ‘अघिल्लो आर्थिक वर्ष लगाएको हाट र सवारी पार्किङको ठेक्का रकम चैत ११ गतेदेखि असार मसान्तसम्मको दामासाहीका हिसाबले फिर्ता गर्यौं’, भट्टराईले भने, ‘हाटको २५ लाख र पार्किङको २२ लाख रुपैयाँ फिर्ता गर्ने निर्णय भएको छ।’

असारभित्रै २३ वटा पोखरी र हाटको ठेक्का लगाउने गरेकोमा यो वर्ष ११ वटा हाटको ठेक्का लगाउन सकिएको छैन।&nbsp;

कार्यविधि नहुँदा खोलाको ठेक्का ढिलो

असोजदेखि ढुंगा गिटी निकासी गर्ने गरी लाग्ने गरेको खोलाको ठेक्कासमेत लाग्न सकेको छैन। प्रदेश सरकारले वातावरण नियमावली ल्याएकोले स्थानीय तहले सोअनुसार आफ्नै कार्यविधि बनाउनुपर्नेछ। कार्यविधि पास गरेर आइइइ गरिसकेर एक महिने सूचना जारी गर्दा मंसिरदेखि मात्र खोलामा निकासी हुने सम्भावना रहेको उपमहानगरपालिकाका वातावरण शाखा प्रमुख पुष्पनारायण चौधरी बताउँछन्।&nbsp;

परिमाणका आधारमा ठेक्का लाग्ने भएकोले वर्षको अन्तिमसम्ममा ढुंगागिटीवापतको पैसा अनुमानअनुसार नै उठ्ने चौधरी बताउँछन्। भन्छन्, ‘तर अहिले तत्काललाई भने आम्दानी हुन सक्ने अवस्था छैन।’

वडालाई करमा टार्गेट

खर्च चलाउनै समस्या भएपछि उपमहानगरपालिकाले नयाँ विकासका काम मंसिरसम्मका लागि रोकेको उपमेयर गौतम बताउँछिन्। उनका अनुसार यसबीचमा अघिल्लो वर्ष सम्पन्न योजनाको भुक्तानी दिन मात्र रकम पुग्छ।&nbsp;

राजस्व बढी उठाउनका लागि उपमहानगरपालिकाले सबै वडालाई पत्राचार गरेको र संकलित राजस्वका आधारमा वडालाई विकास खर्च दिने योजना ल्याएको सापकोटाले जानकारी दिए। उनका अनुसार वडाहरुलाई करको टार्गेट दिइएको छ। उनले करदाता शिक्षा र घरदैलो कार्यक्रम गरेर भए पनि दोस्रो चौमासिकमा आय बढाउने योजना रहेको बताए। ‘हाम्रो छुट योजनाले पनि काम गर्ने अनुमान गरिएको छ’, उनले भने।
परासी : केराउ तस्करीमा कडाइ गरेपछि कारोबारीको हारगुहार सुरु भएको छ। पश्चिम नवलपरासीका विभिन्न सीमा नाकाबाट भारततर्फ हरियो केराउ, छोहडा र मरिच तस्करी हुँदै आएको छ।&nbsp;

तस्करी बढेपछि जिल्लास्थित सुरक्षा समितिको भदौ ८ गतेको बैठकले कोभिड–१९ को कारण देखाउँदै भारततर्फ चोरी निकासी हुने उक्त सामग्रीको जिल्लामा ओसार–पसार र ढुवानीमा प्रतिबन्ध लगाएको छ। प्रतिबन्ध लगाएसँगै बाहिरबाट आउने केराउ जिल्ला भित्रिन सकेको छैन। रुपन्देही र कपिलवस्तुमा लैजान भन्दै ल्याएको केराउ कारोबारीले लुकाएर नवलपरासी भित्राउन थालेका छन्। त्यसरी लुकाएर भित्र्याइएको केराउ प्रहरीले धमाधम पक्राउ गर्न थालेपछि कारोबारीले सुरक्षा समितिको निर्णय फुकुवा गर्न उद्योग वाणिज्य संघ र राजनीतिक दलका नेतालाई हारगुहार गर्न थालेका हुन्।&nbsp;

पुरानो स्टकमा रहेका र लुकाइ छिपाइ ट्रकमै ल्याएर सीमावर्तीका गोदाममा राखेका केराउ अहिले पनि स्थानीयलाई प्रयोग गरेर भारततर्फ तस्करी गर्न भने छाडेका छैनन्। ठूलो मात्रामा ओसारपसार गर्न नपाएपछि रकम दिएर स्थानीयलाई झोलामा बोकाएर केराउ भारततर्फ तस्करी गर्ने गरेका छन्। त्यस्ता केराउलाई समेत प्रहरीले पक्राउ गर्न थालेपछि उद्योग वाणिज्य संघ मार्फत कारोबारीले प्रशासनलाई दबाब दिन थालेका हुन्।&nbsp;

दबाब थेग्न नसकेपछि उद्योग वाणिज्य संघले प्रमुख जिल्ला अधिकारीलाई ज्ञापन पत्र बुझाएर केराउ, छोहडा, मरिचमा लगाएको प्रतिबन्ध फुकुवा गराउन माग गरेको छ। तर प्रशासनले भने तस्करी हुने सामग्रीमा लगाइएको प्रतिबन्ध तत्काल फुकुवा नहुने जनाएको छ। जिल्लामा १ सय बढी केराउको कारोबार गर्ने ठूला व्यवसायी रहेको उद्योग वाणिज्य संघका अध्यक्ष केशव भण्डारीले बताए। उनले व्यवसाय दर्ता गरेर बसेका व्यवसायीलाई कानुन अनुसार व्यवसाय सञ्चालन गर्न दिनुपर्ने माग गरेको बताए।&nbsp;

प्रहरीले केराउ तस्करीमा कडाइ गरेपछि केही कारोबारी जिल्ला प्रहरी प्रमुख अजय केसीको सरुवा नै गराउन लागिपरेको स्रोतले बताएको छ। गत वैशाखमा सरुवा भएर आएका प्रहरी प्रमुख केसीको सरुवा गराउन उनीहरु राजनीतिक दलका नेताहरुसम्म पुगेको स्रोतको दाबी छ। साउनदेखि भदौ मसान्तसम्मको अवधिमा प्रहरीले बुझाएका केराउमध्ये ५० लाख बढीको लिलाम भएको महेशपुर भन्सार कार्यालयले जनाएको छ।&nbsp;

तेस्रो मुलुकबाट आउने केराउ विरगञ्जको नाका हुँदै नवलपरासी ल्याउने गरिएको छ। नेपालमा प्रति केजी ८० देखि ८५ रुपैयाँ नेपालीमा बिक्री हुने हरियो केराउ भारत पुर्‍याएपछि ९० देखि १ सय रुपैयाँ भारुमा बिक्री हुने भएकाले चोरी निकासी हुने गरेको सीमावर्ती नाकामा गोदाम बनाएर केराउ स्टक गर्ने कारोबारीले महेशपुर, भूजहवा, विस्नुपुरालगातका नाकाबाट तस्करी गर्ने गरेका छन्। विगतमा उक्त नाकाबाट २ करोडसम्मको केराउ चोरी निकासी हुने गरेको स्थानीयले बताएका छन्। अहिले पनि प्रहरीले हरेक दिनजसो २ देखि ५ लाख बराबरको केराउ पक्राउ गर्दै आएको छ।&nbsp;
जोमसोम :&nbsp;मुस्ताङको पर्यटन क्षेत्र कोरोनाको प्रभावका कारण ६ महिना अघिबाट ठप्प छ। हिउँदयामपछि वसन्त ऋतुको आगमनसँगै पर्यटकको गुल्जार हुने मुस्ताङ यस वर्ष भने कोरोनाकै कारण शून्य भएको हो।

विगतमा यही समय मुस्ताङ घुम्ने पर्यटकले तल्लो मुस्ताङदेखि उपल्लो मुस्ताङसम्मका साना–ठूला होटल खचाखच भरिन्थ्यो। त्यस समय मुस्ताङले नै थेग्न नसक्ने गरी पर्यटक जिल्लामा ओइरिन्थे। यहाँका सबैखाले पर्यटन व्यवसायलाई पाउना उम्काउन सास फेर्नसमेत फुर्सद मिल्दैनथ्यो। सडकमार्गबाट दिनहुँ सयौं पर्यटक आउँथे भने हवाई सेवामार्फत पनि दैनिक दुई सयदेखि तीन सय पर्यटक मुस्ताङ भित्रिन्थे। बर्खायाम लागेपछि दैनिक १२ देखि १८ पटकसम्म हवाई उडान हुन्थ्यो। पछिल्लो समय मुस्ताङ आउजाउ गर्न सडकसञ्जाल सहज भएपछि मुस्ताङमा पर्यटकको फ्लो बर्सेनि वृद्धि भइरहेको थियो। पर्यटकको आगमन दर वृद्घिसँगै जिल्लामा नयाँ आधुनिक होटल सञ्चालन गर्ने संख्या बढ्यो।

मुस्ताङमा पर्यटनको गुल्जार हुँदा व्यवसायीलाई मात्र होइन जिल्लामा उत्पादिक कृषिजन्य वस्तु स्याउ, खुर्पानी, ओखर, चिची, नासपाती, रायो साग, बन्दा, च्याउसमेत उत्तिकै बिक्थ्यो। त्यतिमात्र होइन फलफूल तथा तरकारी प्रशोधनका विभिन्न भेराइटीसमेत यहाँबाट पर्यटकले कोसेलीको रूपमा लैजान्थे। तर, यसपटक भने कोरोना कहरकै कारण मुस्ताङीले त्यो फाइदा लिने अवसरबाट चुके।

सधैभरि पर्यटक पर्खाइमा बस्ने मुस्ताङका पर्यटन व्यवसायी कोरोना कहरका कारण व्यवसाय चौपट हँुदा पनि रत्तिभर बिचलित छैनन्। जोमसोमस्थित होटल ताजकी सञ्चालिका तृष्णा गौचन शेरचनले तत्कालको आर्थिक आम्दानीभन्दा स्वास्थ्य नै ठूलो धन भएको बताइन्। विश्वव्यापी महामारी कोरोना कहरमा स्वास्थ्य बचाउन सके नियमित व्यवसाय पछि पनि गर्न सकिने उनले स्पष्ट पारिन्। यस्तै, मुस्ताङ उद्योग वाणिज्य संघका अध्यक्ष तथा होटल म्याजेस्टिका सञ्चालक खगेन्द्र तुलाचनले कोरोना कहरले विश्व बजारको अर्थतन्त्र नै ध्वस्त भइरहेको अवस्थामा मुस्ताङमा पर्यटक अवस्था शून्य हुनु आश्चर्य लाग्दो नभएको बताए। यो बेला होसियारी र सावधानीले मात्र कोरोनाबाट सुरक्षित रहन सकिने उल्लेख गर्दै जिल्लाका पर्यटन व्यवसायीलाई धैर्य अपनाउन आग्रह गरे।

मुस्ताङ जिल्ला गण्डकी प्रदेशकै एक मात्र कोरोनामुक्त जिल्लाको रूपमा कायमै छ। यसअघि यहाँ एक ८६ वर्षीय पुरुषले कोरोना जितेपछि मुस्ताङ कोरोनामुक्त भयो। जिल्ला कोरोनामुक्त भए पनि यहाँ कोरोना भित्रिनसक्ने अधिक सम्भावना रहेको सरोकारवाला बताउँछन्। कोरोना कहरकै कारण जिल्लामा उत्पादित फलफूल तथा तरकारीको बजारीकरणमा समेत समस्या परेको छ। कोरोना प्रभावले पर्यटक नआएर जिल्ला सुनसान बनेपछि यहाँका मानिसहरू जिल्लाभित्रकै आन्तरिक पर्यटकीय स्थलको घुमफिरमा व्यस्त हुन थालेका छन्।
तल्लो मुस्ताङका पर्यटन व्यवसायी घुमफिरमा छन्।

उपल्लो मुस्ताङका तल्लो मुस्ताङ र तल्लो मुस्ताङका पर्यटन व्यवसायी उपल्लो मुस्ताङको पर्यटकीयस्थलको घुमफिरमा रमाउन थालेको जोमसोमका स्थानीय अजित थकालीले बताए। तल्लो मुस्ताङका व्यवसायी गाउँ/गाउँ र टोल/टोलको समूहगत रूपमा उपल्लो मुस्ताङको दामोदरकुण्ड, लोमान्थाङ, कोरलानाका, लोघेकर गुम्बा, चराङ गुम्बा र लुरी गुम्बालगायत पर्यटकीयस्थलको भ्रमण गर्ने गरेका छन् भने उपल्लो मुस्ताङीहरू मुक्तिनाथ मन्दिर, कागबेनी, जोमसोम, ढुम्बाताल, यारुझो भ्युटावर, कुछप तेरङ्गा गुम्बा, कैसाङ क्याम्प, तिलिचोताल, सेकुङ, भुतर्छो, टिटीताललगायत पुगेर रमाउने गरेको थकालीले उल्लेख गरे। जिल्लाभित्रै आन्तरिक पर्यटन व्यवसायीको घुमफिरले बाह्य पर्यटकको अभावलाई आंशिक पूर्ति गर्ने गरेको छ। त्यसो त जिल्लाभित्र कर्मचारी, शिक्षक तथा स्थानीय युवासमेत जिल्लाभित्रै घुमफिर गरी कोरोना कहरको समय सदुपयोग गर्ने गरेको पाइएको छ।

&nbsp;
काठमाडौं :&nbsp;अर्थतन्त्रमा नवप्रवर्तन (इनोभेसन)को मापन गर्ने एउटा प्रतिवेदनले यो वर्ष नेपाललाई गरिब मुलुकमध्ये उत्कृष्ट ३ को सूचीमा समेटेको छ। संसारका १ सय ३१ अर्थतन्त्रमध्ये नेपाल गत वर्षभन्दा १४ अंक उक्लिएर ९५औं स्थानमा आएको छ। १६ वटा न्यून आय भएका (गरिब) मुलुकको सूचीमा उत्कृष्ट तीनमा पर्नु नेपालका लागि अहिलेसम्मकै राम्रो नतिजा हो।&nbsp;

पछिल्लो समय प्रविधिको प्रयोग, ई-कमर्स र भुक्तानी प्रणालीको अभौतिकीकरणमा भएको सुधारजस्ता कुराले नेपाललाई उक्त सूचीमा आफ्नो स्थान उकास्न सघाउ पुगेको छ। त्यस्तै, कृषि, स्वास्थ्य, सुरक्षादेखि स्याटेलाइटसम्मका केही आधारभूत प्रविधि अनुसन्धानमा नेपालले पाएको सफलताले पनि मुलुकको सूचक सुधार्न सघाउ पुगेको विज्ञले बताएका छन्।&nbsp;
विश्व बौद्धिक सम्पत्ति संगठनले जारी गर्ने यो वार्षिक प्रतिवेदनमा नेपाललको स्थिति सुधार भएसँगै यहाँका विकास साझेदार र प्रविधिसम्बन्धी सरोकारवाला नवप्रवर्तनलाई थप जोड दिनुपर्ने बताउन थालेका छन्। सोमबार आयोजित ‘डिजिटल संवाद’ कार्यक्रममा शिक्षा, विज्ञान तथा प्रविधि मन्त्रालयका सचिव डा. सञ्जय शर्माले अब आर्टिफिसियल इन्टेलिजेन्स र रोबोटिक्सजस्ता स्वचालित प्रविधिको विकास गर्नुपर्ने बताए।&nbsp;

सचिव शर्माले यस्ता कृत्रिम बौद्धिकताको प्रयोग गरेर मुलुकले औद्योगिक विकास गर्नुपर्ने धारणा राखे। ‘सरकारले बनाएका नीति समयमै कार्यान्वयन हुन सकेका छैनन्’, उनले भने, ‘आम नागरिकमा चेतनाको कमीले पनि प्रविधिको व्यापक विस्तार र नवप्रवर्तनमा समस्या खडा भएको छ।’ उनले विज्ञान तथा प्रविधिको विकासका लागि विद्यालयदेखिको प्राविधिक तथा वैज्ञानिक शिक्षा जरुरी रहेको बताए। &nbsp;

सरकारले यसअघि पनि अत्याधुनिक जैविक प्रविधि, अन्तरिक्ष अध्ययन, परमाणु ऊर्जा र सुक्ष्म प्रविधिबारे अनुसन्धान गर्ने कार्यक्रम अघि सारेको थियो। मुलुकभित्र आधुनिक, जीवनोपयोगी र वैज्ञानिक शिक्षाबारे बहस सधैं हुने गरेको छ। तर, प्राविधिक शिक्षा प्रदान गर्ने शैक्षिक संस्था र सरकारले अझै पनि नयाँ खोज एवं आविष्कारलाई प्रश्रय दिन नसकेको विद्यार्थीले बताउँदै आएका छन्। पर्याप्त लगानी गर्न सरकारले बजेट नदिँदा आफूले काम देखाउन नसकेको प्राज्ञले पनि बताउँदै आएका छन्।&nbsp;

उक्त कार्यक्रममा पनि नेपाल विज्ञान तथा प्रविधि प्रज्ञा प्रतिष्ठान (नास्ट)का प्रविधि संकाय प्रमुख डा. रवीन्द्र ढकालले नवप्रवर्तनमा आफ्ना कमजारे पक्षको सुधारका लागि सरकारले नै पहल गर्नुपर्ने बताए। उनले पछिल्लो समय आफूहरू विभिन्न संस्थासँगको सहकार्यमा प्रविधिको आविष्कार र त्यसको प्रवद्र्धनमा लागिपरेको बताए।&nbsp;

नेपाल स्वास्थ्य अनुसन्धान परिषद्ले कोभिड—१९ संक्रमणको सुरु भएपछि आयुर्वेदिक औषधिको ‘क्लिनिकल’ परीक्षण गरिरहेको छ। हिमालय क्षेत्रमा पर्यावरणीय अनुसन्धान गर्ने संस्था इसिमोडले पनि वातावरण र विपद् व्यवस्थापनमा प्रविधिको प्रयोग बढाइरहेको जानकारी दिएको छ। संयुक्त राष्ट्रसंघीय विकास कार्यक्रम (यूएनडीपी)ले ७० देशमा ‘सामाजिक आविष्कार’को प्रयोगले बेरोजगारी हटाउन सहयोग गरिरहेको उक्त संस्थाका एक प्रतिनिधि विषम ज्ञवालीले बताए। उनले निर्णय प्रक्रियालाई सहज र छिटोछरितो बनाउन प्रविधिको प्रयोग बढाउने काममा आफूहरू लागिपरेको उनले जानकारी दिए।&nbsp;
बेंसीसहर : राष्ट्रिय प्रशारण लाइन निर्माणमा ढिलाई भएपछि लमजुङमा निर्माण सम्पन्न हुन लागेका दुई जलविद्युत् आयोजना अन्योलमा परेका छन्। दोर्दी गाउँपालिकाअन्तर्गत दोर्दी खोलामा निर्माणाधीन माथिल्लो दोर्दी ए र मस्र्याङ्दी गाउँपालिकामा निर्माणाधीन न्यादी जलविद्युत् आयोजनालाई प्रशारण लाइनको चिन्ता परेको हो। यी दुई आयोजना विद्युत उत्पादनको अन्तिम तयारीमा पुगका छन्। कोभिड–१९ को प्रभावका कारण राष्ट्रिय प्रशारणलाइन निर्माण कार्य प्रभावित भएको छ।

गत बैशाख महिनामा विद्युत् उत्पादनको लक्ष्य लिएका दुवै आयोजनाले पूर्वघोषित समयभन्दा झण्डै सात महिना ढिला गरी विद्युत् उत्पादनको तयारी गर्दै छन्। तर आयोजनाको काम सम्पन्न भएपनि त्यो समयसम्म विद्युत् प्रशारण लाइन बन्ने तयारी देखिएको छैन्।&nbsp;

गत चैत महिनाभित्रै विद्युत् उत्पादन गर्ने लक्ष्य लिएको दोर्दी खोलामा निर्माणाधीन २५ मेगावाटको माथिल्लो दोर्दी ‘ए’ जलविद्युत् आयोजनाले आगामी दुई महिनाभित्र विद्युत् उत्पादन सुरु गर्ने दाबी गरेको छ। तर यसअघिको विद्युत् उत्पादनका लागि सरकारसँग सम्झौता गरिएको मिति लकडाउनकै कारण प्रभावित भएपछि अर्को मिति तय नभएको आयोजना प्रवर्द्धक राजेन्द्र वस्तीले बताए।

सरकारबाट उत्पादन मिति तय नभएको र प्राधिकरणले गरेको राष्ट्रिय प्रशारण लाइनको काम पनि लकडाउनका कारण प्रभावित हुँदा थप अन्योल भएको वस्तीले बताए। तर आयोजनाको काम अन्तिम चरणमा पुगेकोले दुई महिनाभित्र विद्युत् उत्पादन गरिसक्ने उनले बताए।

२०७१ असोजबाट निर्माण थालिएको सो आयोजना २०७४ सालमै निर्माण सम्पन्न गर्ने लक्ष्य लिएको भएपनि भूकम्प, नाकाबन्दी र गत भदौमा आएको बाढीका कारण निर्माण अवधि लम्बिएको आयोजनाले जनाएको छ। रन अफ रिभर प्रविधिमा बनेको सो आयोजनाको चार अर्ब ६३ करोडभन्दा बढी रकम लागत रहेको छ।

यसैगरी निर्माणको अन्तिम चरणमा पुगेको २७ मेगावाटको न्यादी जलविद्युत् आयोजनाको काम पनि अन्तिम चरणमा पुगेको आयोजना जनसम्पर्क अधिकृत विजय गुरुङले बताए। गत बैशाख महिनामै विद्युत् उत्पादन गर्ने लक्ष्य लिएको सो आयोजना पनि कोभिड–१९ र सरकारले जारी गरेको लकडाउनका कारण प्रभावित भएको छ।

आयोजनामा हाल बाँध क्षेत्र, पावर हाउसलगायतका क्षेत्रमा सिभिलतर्फको काम सकिएको र प्राविधिकतर्फ केही काम बाँकी रहेको गुरुङको भनाइ छ। प्राविधिकतर्फको केही सामग्री बाहिरबाट आउने क्रममा रहेकाले दुई महिनाभित्र विद्युत् उत्पादन हुने गुरुङले बताए।

गुरुङका अनुसार दुई महिनाभित्र आयोजनाको काम सकिएपनि विद्युत् प्रशारण लाइनको काम भने सो समयभित्र सकिने कुनै छाँटकाँट छैन। प्राधिकरणले राष्ट्रिय प्रशारणलाइन बनाउन ढिला गरेपछि आयोजना आफैले पावर हाउसदेखि खुदीको टारीकुनासम्म प्रशारणलाइन बनाउन सुरु गरेको छ। तर कोरना संक्रमणका कारण काम प्रभावित हुँदै आएको छ।

अंग्रेजी पात्रोअनुसार गत अप्रिल महिनामा काम सम्पन्न भई विद्युत् उत्पादन हुने समय कटिसकेको छ। २०७३ चैतबाट निर्माण सुरु भएको कोरनाका कारण निर्माण अवधि लम्बिएको हो। आयोजनाको निर्माण चिनियाँ कम्पनी चचियाङ हाइड्रोपावर कन्स्ट्रक्सन एन्ड इन्स्टलेसन कम्पनीले गरेको छ।
&nbsp;
काठमाडौं : ऊर्जा, जलश्रोत तथा सिंचाइमन्त्री वर्षमान पुन 'अनन्त'ले पछिल्लो केही दिनयता खराब मौसमका कारण विद्युत वितरण प्रणालीमा उत्पन्न समस्या तत्काल समाधान गर्न नेपाल विद्युत प्राधिकरणलाई निर्देशन दिएका छन् ।&nbsp;

मन्त्री पुनले प्राधिकरणका निमित्त कार्यकारी निर्देशक लेखनाथ कोइरालासहित आधा दर्जन बढी उपकार्यकारी निर्देशकलाई बिहीबार मन्त्रालयमा बोलाएर समस्या तत्काल सम्बोधन गर्न निर्देशन दिएका हुन्।

मन्त्री पुनले निमित्त कार्यकारी निर्देशक कोइरालालाई पूर्ण अधिकार प्रयोग गरी काम गर्न र ठूलै समस्या आए तत्काल आफूलाई जानकारी गराउन आग्रह गरेका छन् । ‘जनता हाम्रा ग्राहक हुन्, ग्राहकका गुनासा तत्काल सम्बोधन गर्नुस्’, मन्त्री पुनले भने, ‘नियमित विद्युत सेवा पाइरहेका जनताले सेवा अनियमित हुँदा गरेको गु्नासालाई नकारात्मक रुपमा नलिऔं, नियमित विद्युत पाउनु जनताको अधिकार हो भन्ने ख्याल गरेर काम गरौं, छिटोभन्दा छिटो गुनासाको सम्बोधन गरौं ।’&nbsp;

मन्त्री पुनले हाल प्राधिकरण कार्यकारी निर्देशक बिहीन रहेको विषयसँग जोडेर केही मानिसले सरकार, मन्त्रालय र प्राधिकरणको नियतमाथि प्रश्न उठाइरहेको भन्दै ती प्रश्नको व्यवहारबाटै जवाफ दिनुपर्नेमा जोड दिए ।

‘समय परिस्थिति र घटनाक्रमका कारण पनि सरकार, मन्त्रालय र प्राधिकरणमाथि कतिपय स्वाभाविक, कतिपय अस्वाभाविक र कतिपय नियोजित गुनासा आएका छन्’, मन्त्री पुनले भने, ‘जायज र स्वाभाविक गुनासोलाई सम्मान गर्दै आफ्नो काम इमान्दारीपूर्वक गरौं, नियोजित आशंका आफैं हटेर जान्छन् ।’&nbsp;

मन्त्री पुनले विद्युत जनताको जीवनसँग अभिन्न रुपले जोडिएकाले त्यस्तो संवेदनशील निकायलाई एक मिनेट पनि ढिला गर्ने छुट नभएको उल्लेख गरे ।&nbsp; ‘तपाईंहरु संवेदनशील निकायको जिम्मेवारीमा रहेको व्यक्ति हो, त्यस्तो कार्यालयमा काम गर्नेका लागि एक मिनेट पनि ढिला गर्ने छुट छैन’, मन्त्री पुनले भने ।&nbsp;

मन्त्री पुनले कोभिड–१९ का कारण विद्यालय र विश्वविद्यालयको पठनपाठन अनलाइन कक्षामार्फत भइरहेकाले पनि विद्युत अनियमित हुँदा विद्यार्थीको पढाइमा थप प्रतिकूल असर पर्नसक्नेतर्फ गम्भीर हुनुपर्ने उल्लेख गरे । मन्त्री पुनले यस्तो समयमा जनतासँग प्रत्यक्ष वा अप्रत्यक्ष रुपमा संवाद गर्न पनि प्राधिकरण नेतृत्वलाई निर्देशन दिए ।&nbsp;

मन्त्री पुनले प्राधिकरणको कार्यकारी निर्देशक आउने÷जाने प्रक्रिया नियमित भएको स्पष्ट गर्दै प्राधिकरणमा निवर्तमान &nbsp;कार्यकारी निर्देशकसँगै बसेर राम्रो काम गरेको टिममाथि नै प्रश्न उठाएकाले ती प्रश्नका जवाफ कामबाटै दिन आग्रह गरे ।&nbsp;

आफूले कुलमान घिसिङलाई पुनः कार्यकारी निर्देशक नियुक्ति गर्ने प्रस्ताव मन्त्रिपरिषदमा लगेको र त्यसबारे छलफल भइरहेको भन्दै मन्त्री पुनले मुल नेतृत्व नभएको महसुस नहुने गरी कार्यसम्पादन गर्न निर्देशन दिए । ‘जति दिन निमित्त कार्यकारीका रुपमा रहनुहुन्छ । म निमित्त हुँ भन्ने सोच नराख्नुस्, तपाईं अर्को व्यवस्था नहुँदासम्म पूर्ण अधिकारसहितको कार्यकारी हुनुहुन्छ’, मन्त्री पुनले कोइरालालाई भने ।&nbsp;

मन्त्रालयका सचिव दिनेशकुमार घिमिरेले नियमित विद्युत पाइरहेका जनता समस्यामा पर्दा शंकाको आँखाले हेर्नु स्वाभाविक भएको बताए । मन्त्रालयका प्रवक्ता एवं सह–सचिव प्रवीणराज अर्यालले विद्युत प्रणालीमा आएका समस्याबारे समयमै सही सूचना नपाउँदा कतिपय अवस्थामा जनतामा भ्रम पर्न गएको भन्दै सूचना सम्प्रेषणमा ध्यान दिन सुझाव दिए ।

प्राधिकरणका निमित्त कार्यकारी निर्देशक कोइरालाले खराब मौसमका कारण समस्या आएको भन्दै मौसममा सुधार आएसँगै धेरै हदसम्म समस्या आफैं समाधान भएर जाने जानकारी दिए । &nbsp;प्राधिकरणका कर्मचारीले रात दिन नभनी समस्या हटाउँदै विद्युत सुचारु गरिरहेको उनको भनाइ छ ।&nbsp;

‘लललितपुरको खोकना र काठमाण्डुको ग्राण्डी अस्पताल क्षेत्रमा हाम्रा कर्मचारीले रातभर काम गरेर अवरुद्ध विद्युत सुचारु गराए’, कोइरालाले भने, ‘तौलिहवामा विद्युत सुचारु गराएर फर्कंदा वितरण केन्द्रका प्रमुखसहित हाम्रा चार कर्मचारी र दुई सर्वसाधारणलाई गाडीसहित खोलाले बगाउनेसम्मको दुःखद घटना भयो ।’&nbsp;

बैठकमा प्राधिकारणका वितरण निर्देशनालय प्रमुख हरराज न्यौपाने र प्रसारण निर्देशनालयका उपकार्यकारी निर्देशक बज्रभुषण चौधरीले लगातारको वर्षात, बाढी पहिरो, चट्याङ, रुख ढल्ने जस्ता &nbsp;कारणले पछिल्लो केही दिनयता प्रणालीमा समस्या आएको जानकारी दिए ।
धनगढी : धनगढी उपमहानगरपालिकाले आगामी आर्थिक वर्ष २०७७/०७८ का लागि एक अर्ब ६३ करोड ८२ लाख रुपैयाँ बराबरको वार्षिक नीति, कार्यक्रम तथा बजेट सार्वजनिक गरेको छ ।&nbsp;चालुतर्फ ८५ करोड र पूँजिगततर्फ ७८ करोड ८२ लाख गरी एक अर्ब बढीको वार्षिक नीति, कार्यक्रम तथा बजेट सार्वजनिक गरेको हो ।&nbsp;

उपमहानगरको पाँचौ नगरसभामा उप-प्रमुख शुसीला मिश्र भट्टले आगामी वर्षको बजेट तथा नीति कार्यक्रम प्रस्तुत गरेको &nbsp;बजेटमा कोभिड-१९ बाट सिर्जित संकट व्यवस्थापन, कृषि, पूर्वाधार विकास, पर्यटन, आयआर्जका कार्यक्रम, शिक्षा क्षेत्रमा गुणात्मक सुधार, सूचना प्रविधि तथा सञ्चार विकासलाई प्राथमिकताका साथ राखेको छ ।

सुदूरपश्चिम प्रदेशको एक मात्र उपमहानगर आगामी वर्षको बजेटमा पर्यटन प्रवर्दन, कृषिमा आधुनिकीकरण तथा व्यवसायीकरणमा विशेष जोड दिएको छ ।&nbsp;नीति तथा कार्यक्रममा नयाँ कार्यक्रम भन्दा पनि विगत वर्षकै कार्यक्रमलाई निरन्तरता दिएको देखिएको छ । नीति तथा कार्यक्रममा कोरोना सक्रमण (कोभिड-१९) रोग व्यवस्थापन गर्नमा बजेट छुट्याउने उल्लेख गरेको छ ।

उपमहानगरमा कृषितर्फ जैविक प्रोत्साहन गरिने उपमहयरले प्रस्तुत गरेको कार्यक्रममा उल्लेख गरेको छ । उपमहानरगको पर्यटन विकासका लागि विभिन्न कार्यक्रमहरु अगाडि सारेको छ । उपमहागरभित्र भ्यू-टावर निर्माणदेखि होमस्टेको नीति लिइने उपमेयर भट्टले कार्यक्रममा प्रस्तुत गरिन्।
&nbsp;
कृषि र कोरोना महामारी व्यवस्थापनलाई विशेष प्राथमिकतामा राखेको कार्यक्रममा संक्रमरण रहदासम्म असक्त, असाय, एवं आर्थिकरुपले विपन्न गर्भवती, महिला र जेष्ठ नागरिहरुलाई रातहका लागि बजेटको व्यवस्था गरिने नीति तथा कार्यक्रममा उल्लेख गरेको छ । कृषि अन्र्तगत सहरी क्षेत्रमा कौशी खेतीलाई सुरुवात गरिने जनाएको छ।

नीति तथा कार्यक्रममा गत वर्ष सुरु हुन नसकेको कार्यक्रमलाई निरन्तरता दिएको छ । कैलाली नाला, सुकुटी नाला, मोहना दनीमा साईकाल ट्रयाक निर्माण गरिने विगत वर्षको योजनालाई निरन्तरात दिने भनिएको छ ।


विराटनगर : विराटनगर महानगरपालिकाले आगामी आर्थिक वर्षका लागि २२ प्रतिशतले घटाएर बजेट ल्याएको छ । बुधबार छैटौं नगरसभामा मार्फत महानगरले आगामी आर्थिक वर्ष २०७७/०७८ का लागि ३ अर्ब ३७ करोड ८१ लाख १० हजार रुपैयाँको बजेट सार्वजनिक गरेको हो ।&nbsp;

कोरोना महामारी र लकडाउनका कारण राजस्वमा कमी आउनुको साथै निश्चित क्षेत्रमा बढी लगानी गर्नुपर्ने भएकाले यो वर्ष अघिल्लो आर्थिक वर्षको भन्दा २२ प्रतिशतले कम रहेको उपप्रमुख इन्दिरा कार्कीले बताइन् । चालु वर्षमा महानगरले ५ अर्ब १७ करोड रुपैयाँको बजेट प्रस्तुत गरेको थियो । चालू आर्थिक वर्षको भन्दा १ अर्ब ७४ करोड ४९ लाख कम बजेट महानगरले ल्याएको हो ।

नगरसभामा उपप्रमुख इन्दिरा कार्कीद्वारा प्रस्तुत बजेटमा महानगरपालिको प्रशासनिक खर्चतर्फ ३४ करोड १९ लाख ५० हजार, सामाजिक सुरक्षातर्फ ३६ करोड र ल्यान्डफिल्डको जग्गा खरिदसहित वातावरण तथा फोहोरमैला व्यवस्थापनतर्फ ११ करोड ४९ हजार ५० हजार रुँपैया बराबरको बजेट विनियोजन गरेको उल्लेख छ ।

नगर स्वास्थ्यतर्फ १९ करोड ५७ लाख ९५ हजार, शैक्षिक विकास कार्यक्रमतर्फ ५६ करोड १३ लाख ५ हजार, महिला बालबालिका एवं युवा विकास तथा खेलकुदतर्फ २ करोड ९ लाख २४ हजार र भौतिक पूर्वाधार निर्माण लगायतका अन्य पुँजीगत खर्चतर्फ १ अर्ब ७१ करोड ७९ लाख ६५ हजार रुँपैयाँ बराबरको बजेट विनियोजन गरिएको उपप्रमुख कार्कीले बताइन् ।

महानगरपालिकाले आन्तरिक स्रोतबाट ८९ करोड ८२ लाख १६ हजार ७ सय, संघीय तथा प्रदेश सरकारबाट प्राप्त हुने राजस्व बाँडफाँडबाट ७६ करोड ८२ लाख ५२ हजार ९ सय ४० र संघीय तथा प्रदेश सरकारबाट प्राप्त हुने वित्तीय समानीकरण अनुदानबाट ३८ करोड ७ लाख ६८ हजार प्राप्त गर्ने अनुमान गरेको छ ।
विराटनगर महानगरपालिकाद्धारा संघीय सरकार सशर्त अनुदानबाट १ अर्ब २ करोड ९ लाख, प्रदेश सरकार सशर्त अनुदानबाट २ करोड १० लाख ९ हजार १ सय ८०, संघीय सरकार बिशेष अनुदानबाट १३ करोड, प्रदेश सरकार समपूरक अनुदानबाट ३ करोड, वैदेशिक तथा अन्य संघसंस्थाको अनुदानबाट ३ करोड २६ लाख ७८ हजार १ सय ८० र जनसहभागिताबाट ९ करोड ६२ लाख ५ हजार रुपैयाँ आर्जन हुने अनुमान गरिएको छ ।

बजेट सार्वजानिकीकरणका क्रममा महानगर प्रमुख भीम पराजुलीले महानगरको पूर्वाधार विकाससँगै स्वास्थ्यमा केन्द्रीय भएर कार्य योजना अघि बढाएको बताएका छन् । यसैबिच विराटनगर महानगरपालिकाले आजीवन ४ जना प्रजातन्त्र सेनानीलाई मासिक २ हजार ५ सय दिने घोषणा गरेको छ । बुधबार छैटौं नगरसभामा प्रजातन्त्र सेनानी रमाप्रसाद रिजाल, शान्ता अधिकारी, शिवदत्त भट्टराई र श्याम सुब्बालाई सम्मान गर्दै अब उनीहरु सँगै बाँकी तीन जनालाई पनि आजीवन मासिक रुपमा नै सम्मान गर्ने घोषणा गरेको हो ।&nbsp;
ताप्लेजुङ : ताप्लेजुङको फुङलिङ नगरपालिकाले आर्थिक वर्ष २०७७/०७८ का लागि ६२ करोड ८६ लाख ३८ हजार रुपैयाँको बजेट प्रस्तुत गरेको छ ।&nbsp;बुधबार आठौं नगरसभामा उपमेयर बमबहादुर भट्टराईले चालुतर्फ ३९ करोड ६४ लाख ७३ हजार र पुँजीगततर्फ २३ करोड २१ लख ६५ हजार रुपैयाँको बजेट प्रस्तुत गरेका हुन् ।&nbsp;

नगरपालिकाले आगामी बजेटमा पूर्वाधार विकासलाई प्राथमिकता दिने जनाएको छ । कुल पुँजिगत बजेटको ५४.४३ प्रतिशत (९ करोड ६४ लाख) सडक निर्माण, सिँचाई, पुलपुलेसा, भवन निर्माण, खेलमैदान, खोल्सी नियन्त्रण, नाली निर्माण, पदमार्ग निर्माण जस्ता पूर्वाधार विकासमा छुट्याइएको छ ।&nbsp;

त्यस्तै कृषि, उद्योग पर्यटन, पशु विकास र सहकारीमा ३ करोड ९९ लाख, शिक्षा, स्वास्थ्य, खेलकुद, लैङ्गिक समानता, खानेपानी तथा सरसफाई र संस्कृति प्रवद्र्धनमा कुल ३१ करोड ४५ लाख ५८ रुपैयाँ विनियोजन गरिएको छ ।&nbsp;

'फूङलिङ नगरपालिका, उज्यालो नगरपालिका' अभियानअन्तर्गत सबै वडाहरुमा विद्युत् सेवाको विस्तार गर्ने, प्रधानमन्त्री रोजगार कार्यक्रम, घरेलु तथा साना उद्योग विकास कर्यक्रम र कृषि तथा पशु सेवा प्रसार कार्यक्रममार्फत् रोजगारको पर्याप्त अवसर सृजना गर्ने नगरपालिकाको लक्ष्य रहेको मेयर छत्रपति प्याकुरेलले बताए।&nbsp;
दोलखा : भीमेश्वर नगरपालिकाले आर्थिक वर्ष २०७७÷७८ को लागि करिब ८७ करोडको बजेट सार्वजनिक गरेको छ । सदरमुकाम चरिकोटमा भीमेश्वर नगरपालिकाको सातौं नगरसभामा बुधबार उपप्रमुख कमला बस्नेतले ८६ करोड ७३ लाख ४८ हजारको बजेट सार्वजनिक गरेकी हुन् ।

उपप्रमुख बस्नेतले सार्वजनिक गरेको बजेटअनुसार चालुतर्फ ८ करोड ५० लाख, पूँजीगततर्फ &nbsp;७८ करोड ८ लाख ४८ हजार र वित्त व्यवस्थापनतर्फ ५ लाख विनियोजन गरिएको छ ।क्षेत्रगत रुपमा आर्थिक विकासमा १० करोड ४५ लाख ५ हजार, सामाजिक विकासमा ३३ करोड ६१ लाख ३३ हजार, पूर्वाधार विकासमा ३२ करोड १७ लाख ५ हजार विनियोजन गरिएको छ।

वन, वातावरण र विपद् व्यवस्थापनमा १ करोड २ लाख ५० हजार र सुशासन तथा संस्थागत विकास (कार्य सञ्चालन तथा प्रशासनिक खर्च समेत)मा ९ करोड ४७ लाख ५५ हजार विनियोजन गरिएको भीमेश्वर नगरपालिकाकी उप्रमुख कमला बस्नेतले बताइन् ।

भीमेश्वर नगरलाई संघीय सरकारबाट ५६ करोड ५७ लाख, बागमती प्रदेश सरकारबाट ८ करोड ६९ हजार, संघीय राजश्व बाँडफाँडबाट ८ करोड ४३ लाख १९ हजार ३५० तथा बागमती प्रदेश राजश्व बाँडफाँडबाट ३ करोड २४ लाख ५३ हजार रकम प्राप्त हुने सहित गरी आर्थिक वर्ष २०७७÷७८ को बजेटमा समावेश गरिएको नगरपालिकाले जनाएको छ।

विगत ३ वर्षदेखि खर्च गर्न नसकेर चालु आर्थिक वर्षसम्म 'डम्प' भएर बसेको ७ करोड ९८ लाख ६ हजार ६५० लाई पनि उपप्रमुख बस्नेतले बजेटमा समावेश गरेकी थिइन् । २ करोड ५० लाख आन्तरिक स्रोतबाट आम्दानी हुने नगरको अनुमान छ । अनुमानित आय- व्यय विवरणमा १५ लाख रुपैयाँ न्यून हुने नगरपालिकाको अनुमान छ ।

प्रतिशतका हिसाबले आर्थिक विकासमा १२ दशमलब ०४, सामाजिक विकासमा ३८ दशमलब ७५, पूर्वाधार विकासमा ३७ दशमलब ०९, वन वातावरण र विपद् व्यवस्थापनमा १ दशमलब २० र सुशासन तथा संस्थागत विकासमा १० दशमलब ९२ प्रतिशत खर्च हुने उपप्रमुख बस्नेतद्वारा नगरसभामा प्रस्तूत बजेटमा उल्लेख छ ।
चितवन : भरतपुर महानगरपालिकाले आर्थिक वर्ष २०७७/०७८ का लागि ४ अर्ब १५ करोड ६४ लाख ८९ हजार बिनियोजन गरेको छ।&nbsp;महानगरको बुधबार आयोजित छैटौं नगर सभामा सो बजेट प्रस्तुत गरिएको हो । जसमध्ये ४८ करोड चालु खर्च रहेको छ ।बजेट प्रस्तुत गर्दै महानगर उपप्रमुख पार्वती शाह ठकुरीले आम्दानीतर्फअन्तर सरकारी अख्तियारीबाट ६० करोड, आन्तरिक आय ९० करोड, अन्तर सरकारी वित्तीय हस्तान्तरणबाट १ अर्ब ६९ करोड २ लाख ३८ हजार, केन्द्र तथा प्रदेश सरकारको राजस्व बाँडफाँडबाट ४६ करोड १२ लाख ५१ हजार रहेको विविरण प्रस्तुत गरिन्।&nbsp;

कोभिड १९ को संक्रमणको जोखिमका कारण प्रभावित आर्थिक संकट समाधानका लागि नीति तथा कार्यक्रम केन्द्रीत गरेको महानगरले जनाएको छ।&nbsp;यस्तै आम्दानीतर्फ जनसहभागिताबाट २५ करोड, बैंक मौज्दात &nbsp;८२ करोड, मर्मत सम्भार कोषबाट २ करोड र सडक बोड नेपालबाट १ करोड ५० लाख रहने प्रक्षेपण गरिएको छ ।

व्ययतर्फ चालु शीर्षकमा ६० दशमलब १ प्रतिशत र पुँजीगततर्फ ३० दशमलव ६ प्रतिशत गरी कुल खर्च भएको छ।&nbsp;&nbsp;भरतपुर महानगरपालिकाको छैटौं नगरसभामा आर्थिक वर्ष २०७७÷७८ को नीति तथा कार्यक्रम महानगर प्रमुख रेनु दाहालले प्रस्तुत गरेकी थिइन् ।&nbsp;

विपी कोइराला मेमोरियल क्यान्सर अस्पतालको सभाहलमा नगरसभा गरिएको थियो । कोभिड १९ को जोखिमका कारण जनप्रतिनिधिको सहभागितामा नगरसभा गरिएको हो।'&nbsp;महानगरको दिगो र सन्तुलित विकासको योजनालाई अहिले पनि प्राथमिकीकरण गरेका एक साथअघि बढाउन खोजेका छौ,' महानगर प्रमुख दाहालले भनिन्, 'उत्पादन र रोजगारी सिर्जना गर्ने कार्यक्रम बढी लक्षित छ।' &nbsp;

नीजि तथा सहकारी क्षेत्रसँग सहकार्य गर्दै रोजगारीका अवसर सिर्जना गर्ने नीति बनाइएको छ। सहरी सौन्दर्य र भू-उपयोग एवं वस्ती विकासको कार्यक्रम तय गरिएको छ। स्वास्थ्य सेवामा सुधार एवं पहुँच, कृषि तथा पशुविकास, वातावरण संरक्षण एवं विपद् व्यवस्थापन, रोजगारी सिर्जना तथा सहकारी क्षेत्रको प्रवर्द्धनको विषयलाई प्राथमिकतामा राखिएको छ।' हाम्रो प्राथमिकता भनेको कृषि उत्पादनमा बढी जोड दिन खोजेका छौं, प्रमुख दाहालले भनिन्, 'उत्पादन र रोजगारी सिर्जना गरेर बेरोजगारी अन्त्य गर्ने लक्ष्य छ।'
&nbsp;
उपप्रमुख पार्वती शाह ठकुरीले बजेट प्रस्तुत गरिन।महानगरले कृषिलाई बढी जोड दिएको छ। कृषिको सको आधारबाट आर्थिक उन्नती हुने भन्दै कृषि पेशामा आकर्षण गर्ने कार्यक्रम लक्षित गरेको छ। कृषि क्षेत्रको व्यवसायीकरण, रोजगारमूलक क्रियाकलाप सिर्जना, उद्यम प्रवर्द्धन तथा महानगरवासीको स्वास्थ्य सुरक्षालाई महानगरले उच्च प्राथमिकतामा राखेको छ ।

कृषि पेशामा लाग्नेलाई प्रोत्सहान गर्ने कार्यक्रम बनाइएको छ। कृषि तथा पशुसेवाका कार्यक्रममा अनुदान, कृषि ऋणमा २ प्रतिशत व्याज अनुदान उपलब्ध गराउने महानगरले नीति बनाएको छ।बीउबिजन र मल वितरणमा अनुदान, विषादी परीक्षण प्रयोगशालालाई सशक्त एवं व्यवस्थित गर्ने, एक वडा एक पशु फर्म आधुनीकिकरण कार्यक्रम एवं दूधमा अनुदान कार्यक्रमले निरन्तरता पाएको छ।

कृषि तथा पशु विकास कार्यक्रम कार्यान्वयनमा ल्याउनको विदेशबाट आर्जन गरेको सीप उपयोग गरी रोजगारी पैदा गर्ने खालका कृषि लगायतका साना उद्यम गर्न चाहने युवाहरुलाई शुन्य व्याज दरमा अनुदान उपलब्ध गराउने भएको छ।नयाँ ब्यवसाय गर्न चाहनेका लागि सुरुवाती पूँजी प्रदानलगायतका कार्यक्रम कार्यान्वयन गर्नका लागि ४ करोड विनियोजन गरिएको छ ।
भोजपुर : रामप्रसादराई गाउँपालिका ६, बैकुण्ठेका महेश गेलाल यतिबेला मल खोज्ने दौडधूपमा छन्। उनी कहिले गाउँपालिका त कहिले ६ घण्टौं पैदल हिँडेर सदरमुकाम धाउँछन्। मल पाइने आशले बजारका कुनाकाप्चा पनि चहारे। तर, मल कतै पाएनन्। मकै गोड्ने बेला बितिसकेको छ। मल नपाएपछि उनले यो वर्ष मकैमा मल हालेनन्। रोप्ने बेलाको धानको बीउ पनि मल नहुँदा पहेँलो भइ मर्न थालेको छ। जसोतसो खेती उतार्न खोजे पनि मल नै नभएपछि उनी निराश बनेका छन्।

जिल्लाभर नै यतिबेला रासायनिक मलको हाहाकार मच्चिएको छ। मल अभावकै कारण लक्ष्यअनुसार उत्पादन नहुने भएपछि किसान निराश बनेका छन्। स्थानीय तहले पनि टेन्डर र खरिद प्रक्रियामा ढिलाई हुनाले समयमै मल वितरण गर्न कठिनाइ भएको स्वीकार्दै आएका छन्। कम्पनीसँग बारम्बार मलको ताकेता गरे पनि पठाएको छैन। टेन्डरमार्फत मल निकासी गर्ने जिम्मा पाए पनि मलको आधिकारिक विक्रेताले नै मल रोकिदिएको ठेकेदार बताउँछन्।

षडानन्द नगरपालिकाले चालु आर्थिक वर्षका लागि ५९ टन मल माग गरेको छ। तर, मागअनुसार मल नआउँदा किसानलाई मल वितरण गर्न कठिनाइ भएको उपमेयर मेरिका राईले सुनाइन्। नगरपालिकाले ११ लाख अनुदानमा ढुवानी खर्च लगाएको छ। मलको ठेक्का पाएको एचपी सप्लायर्सले मल आउने र वडावडामा झार्ने काम भइरहेको बताएको छ। सबै वडाका किसानलाई असारभित्रै मल उपलब्ध गराइसक्ने सप्लायर्सका प्रतिनिधि दावा शेर्पाले बताए।

रामप्रसादराई गाउँपालिकामा लकडाउनअघि केही मल आए पनि लकडाउन र असुरक्षाको कारण देखाउँदै साल्ट टे«डिङले अरु मल पठाएको छैन। चालु आर्थिक वर्षका लागि रामप्रसाद राईमा एक सय ८५ टनको टेन्डर खुलाए पनि टेन्डर नलागेपछि दोस्रोपटकको एक सय ३५ टन मलको टेन्डर खुलाएको थियो। यसका लागि गाउँपालिकाले १५ लाख ढुवानी अनुदान खर्च छुट्याएको थियो। आइपुगेको मलमध्ये ५४ टन मल वडा नं १ धोद्लेखानी, २ ओख्रे र ३ भुल्केका किसानलाई वितरण गरिएको छ। तर, अन्य वडामा मल नपुग्दा किसानले खेतबारीमा मल लगाउन पाएका छैनन्।

हतुवागढी गाउँपालिकाले पनि करिब डेढ महिनादेखि कम्पनीलाई मलका लागि ताकेता गरिरहेको छ। लकडाउनको कारण देखाउँदै कम्पनीले मल नपठाएको गाउँपालिकाले जनाएको छ। गाउँपालिकाले ७० टन युरिया ३० टन डीएपी र पोटास मल माग गरेको छ। यस्तै पूर्वी अरुण गाउँपालिकाले आफ्नो ७ वटै वडाका लागि युरिया र डीएपी गरी एक सय ५० टन मल माग गरे पनि कम्पनीले मल पठाएको छैन।

भोजपुर नगरपालिकामा पनि मलको चरम अभाव छ। नगरपालिकाले १९ लाख ४५ हजारको ढुवानी गरेर १२ वटै वडाका लागि कुल ३ सय ६९ मेट्रिक टन मल माग गरेको छ। मलका लागि ताकेता गरिरहे पनि विभिन्न बहानामा साल्ट ट्रेडिङले प्रक्रिया मिलाइरहेको भन्दै ढिलाइ गरिरहेको नगरपालिकाका लेखा प्रमुख मुकुन्द राईले बताए। डिलरले नै लकडाउनका कारण मल भारतको कोलकात्तामै रोकिएको बताउँदै आएको छ।

यो वर्ष जिल्लाका ९ स्थानीय तहमध्ये टेम्केमैयुङ गाउँपालिकाका किसानले मात्र मल पाएका छन्। गाउँपालिकाले लकडाउन सुरु हुनुअघि नै मल आपूर्ति गरेको थियो। कृषि सामग्री कम्पनी लिमिटेड र साल्ट टे«डिङसँगको सहकार्यमा गाउँपालिकाले यो वर्ष एक सय ३२ दशमलव ३५ मेट्रिक टन मल निकासा गरेको थियो। यसमा गाउँपालिकाले ६ लाख १४ हजार ढुवानी खर्च व्यहोरेको जनाएको छ।

उत्तरी साल्पासिलिछो गाउँपालिकाले भने किसानलाई मल निकासा गरेको छैन। मल नपाएपछि किसान दिङला र खाँदबारी पुग्ने गरेका छन्। गाउँपालिकाले मल वितरण नगरेपछि मलका लागि आफैं खरिद गरेर बालीनालीमा लगाउने गरेको खाटम्माका स्थानीय बमप्रसाद राईले बताए। यता गाउँपालिकाले अर्गानिक कम्पोस्ट मलमा प्रोत्साहन गर्ने लक्ष्यले मलको टेन्डर नगरिएको बताएको छ। गाउँपालिकाका कृषि शाखा संयोजक सीता कार्कीले भनिन्, ‘गत साल केही माग भएको थियो तर तत्काल पर्याप्त बजेट भएन, टेन्डर खुलाइएन, यो वर्षदेखि गाउँपालिकाका किसानलाई कम्पोस्ट मलमै बढी जोड दिन गाउँपालिकाले प्रोत्साहन गरेको हो।’

अनुदानको मलमा कालोबजारी

गत जेठ ७ गते पूर्वी अरुण गाउँपालिकाको जरायोटास्थित अनुदानका लागि आएको मल अनधिकृत रूपमा बेचविखन भइरहेको पाइएपछि मलको स्टोरलाई जिल्ला प्रशासनले सिल गर्‍यो। जरायोटार भोर्लाबोटका स्थानीय व्यापारी भद्रमान भुजेलले हाम्रो ट्रेड एन्ड सप्लायर्स तिवारीभञ्ज्याङका ठेकेदार कृष्ण कोइरालामार्फत अनुदानको एक सय बोरा मलमध्ये ५३ बोरा युरिया मल किसानलाई अनधिकृत रूपमा प्रतिबोरा २२ सयसम्म बिक्री गरेको पाइएको थियो। पौवादुङमा गाउँपालिकाको अनुदानको मलको ठेक्का लिएका कोइरालाले कालोबजारी गरेको पाइएपछि उनलाई हिरासतमा राखियो। प्रतिबोरा ७ सय ८५ मूल्य पर्ने मल तेब्बर बढी मूल्यमा बेचिएको खुलेपछि मुद्दा पनि चलाइएको छ। अरुण गाउँपालिकाका लागि भने कृषि रासायनिक मल खरिद गर्न एचपी सप्लायर्सलाई ठेक्का दिइएको छ। सप्लायर्सले पारेको ठेक्का अनुसार ५० केजीको दरले १ हजार ३ सय ९५ बोरा डीएपी र २ हजार ६ सय ५ बोरा युरिया मल किसानलाई वितरण गरिने प्रावधान बनाएको छ। यसमध्ये कोटाअनुसार नै डीएपी मल गाउँपालिकाका लागि ल्याइसक्ने सप्लायर्सका प्रोपाइटर निर्मला शेर्पाले बताइन्।

उनले माग गरिएको कुल युरिया मलमध्ये ५ सय २० बोरा मात्रै आफूलाई साल्ड टे«डिङले उपलब्ध गराएको र त्यो मल किसानकहाँ पुर्‍याइसकिएको बताइन्। बाँकी रासायनिक मलका लागि साल्ट ट्रेडिङको डिपोले उपलब्ध गराएको छैन। लकडाउनमा कालोबजारी हुँदा खरिद र ढुवानी गर्ने आधिकारिक सप्लायर्सलाई समेत अप्ठ्यारोमा पारेको शेर्पाले गुनासो गरिन्।

किसान आन्दोलित

मल नपाएकै कारण रामप्रसादराई गाउँपालिका वडा नं ४, दलगाउँबासी आन्दोलित बनेका छन्। वडाले मल सकिएको भन्दै वडा कार्यालय नै अनिश्चितकालका लागि बन्द गरेपछि गाउँबासी आन्दोलित भएका हुन्। गाउँपालिकाले धोद्लेखानी, ओख्रे र भुल्के वडाका किसानलाई मल वितरण गरेपछि दलगाउँ वडाबासी किसानलाई भने तोकिएको समयसीमामा पनि मल उपलब्ध गराउन नसक्दा अन्यायमा गरेको स्थानीय अनिल राईले बताए। असार ४ गते मल वितरण गर्ने वडाले प्रतिबद्घता जनाए पनि आफूलाई वितरण नगरेको उनले बताए।

वडाध्यक्ष फौदसिंह कार्कीले मलको विषयलाई लिएर वडाबासीले कार्यालय तोडफोड गर्ने प्रयास गरेपछि केही समयका लागि कार्यालय बन्द गरिएको बताएका छन्। उनका अनुसार मल निकासीका लागि गाउँपालिकामार्फत पहल भइरहेको बताइएको छ। साल्ट ट्रेडिङबाटै मल सकिएको बताएपछि मल निकासा गर्न नसकिएको उनले बताए।
&nbsp;
धनगढी : सुदूरपश्चिमका ८८ वटा स्थानीय तहले यसपाली समुदायमा छलफल नै नगरेर आगामी वर्षको बजेट बनाउने तयारी गरेका छन् । स्थानीय तहलाई, वडाबाट छनोट भएर आएका योजना पनि नसमेटने, कार्यकर्तामुखी बजेट बनाउने आरोप लागिरहेका बेला यसपाली कोरोनाका कारण मनपर्दो बजेट ल्याउने तयारी भएको हो ।

कैलालीको मोन्याल गाउँपालिकाको आगामी आर्थिक वर्षका लागि ल्याउने बजेटका लागि कुनै छलफल छैन । बजेट तयार पार्न वडा तहबाट कार्यक्रम ल्याउनुपर्ने भए पनि कुनै पनि वडाले योजना तथा कार्यक्रम दिएको छैन । कोरोना संक्रमणले गर्दा गाउँपालिकाले समुदाय स्तरमा छलफलसमेत गरेको छैन ।

‘गाउँपालिकामा भएको जनशक्ति कोरोना संक्रमितको व्यवस्थापनमा लागेका छन्’, निमित्त प्रमुख प्रशासकीय अधिकृत जयनन्द जैशीले भने । ‘कसरी बजेटको तयारी हुन्छ ? ’ कैलालीका १३ वटै स्थानीय तहमध्ये कतिले छलफल नगरी योजना ल्याउने तयारी गरेका छन् भने कतिले आफ्नो ढंगले योजना छनोट गरेका छन् । असार १० गतेभित्र आगामी आर्थिक वर्षका लागि बजेट ल्याइसक्नुपर्ने नीतिगत व्यवस्था भए पनि धेरै स्थानीय तह छलफलमै गएका छैनन् ।

कोरोनाका कारण बजेटको कुनै पनि तयारी गर्न नसकेको जोशीपुर गाउँपालिकाका अध्यक्ष रामकृष्ण चौधरीले बताए । ‘नीतिगत रूपमा असार १० गतेभित्र स्थानीय सरकारको बजेट ल्याउने व्यवस्था छ’, उनले भने । ‘अहिले त हामी भारतबाट आएका नागरिकको व्यवस्थापनमा जुटेका छौं ।’

स्थानीय सरकार कोरोना संक्रमण रोकथाम तथा व्यवस्थापनमा जुटेकाले बजेटको तयारी गर्न नसकेको स्थानीय सरकारको जनप्रतिनिधिले बताएका छन् । स्थानीय सरकार सञ्चालन ऐन २०७४ विपरित धेरै स्थानीय सरकारले वडाका टोल टोलमा नगएर वडा कार्यालयमा बसेर योजना छनोट गरेको पनि गुनासो छ ।

स्थानीय सरकार सञ्चालन ऐन २०७४ को परिच्छेद ६, योजना तर्जुमा तथा कार्यान्वयनमा टोलटोलमा गएर नागरिकको गुनासो, सुझाव, समस्या र आवश्यकता सुनेर योजना छनोट गर्ने व्यवस्था गरेको छ । तर, जिल्लाका धेरै स्थानीय टोल तथा वडासम्म पुग्न सकेका छैनन् ।

समुदायसम्म नपुगेर राजनीतिक दल संघसंस्थासँग छलफल गरी बजेट ल्याउने तयारी गरेको पनि धेरै स्थानीय तहले दाबी गरेका छन् । ‘कोरोना महाकारीले गर्दा सबै क्षेत्रसँग छलफल गर्न सकेका छैनौ’, लम्की चुहा नगरपालिका मेयर महादेव बजगाईंले भने ।

चैत ११ गतेदेखि भएको लकडाउनका कारण तल्लो स्तरसम्म छलफल गर्न नसकेका स्थानीय सरकारले यसपालीको बजेट आयआर्जनमा केन्द्रित रहने बताएका छन् । ‘विकास योजनाकाभन्दा बढी आयआर्जनमा नीति तथा कार्यक्रम केन्द्रित हुनेछ’, धनगढी उपमहानगरपालिका उपमेयर शुशीला मि श्र भट्टले भनिन् ।

जिल्लाका १३ वटा स्थानीय तहले आगामी नीति तथा कार्यक्रमको प्राथमिकतामा स्वास्थ्य नै रहेको बताएका छन् । ‘समुदाय स्तरसम्म छलफल गर्न त सकेनौँ’, कैलारी गाउँपालिका अध्यक्ष लाजुराम चौधरीले भने, ‘त्यसका वावजुद पनि भलमन्सा, नागरिक समाज र राजनीतिक दलसँग छलफल गरी नीति तथा कार्यक्रम ल्याउने तयारी गरेका छौँ ।’

तर, कैलालीको टीकापुर नगरपालिकाले भने २० वर्षे दीर्घकालीन लक्ष्यसहितको नगर बृहत् योजनालाई आधार दस्तावेज मान्दै वडाबाट योजना संकलन गरेर सोमबार नीति तथा कार्यक्रम ल्याएको छ । नगरपालिकाले राष्ट्रिय योजना आयोगले बनाएको मापदण्डअनुसार नगरपालिकाको पाश्र्वचित्र निर्माण गरिसकेको छ भने दीर्घकालीन सोचसहित नगर बृहत् योजना निर्माणको अन्तिम चरणमा रहेको जनाएको छ ।

योजना निर्माणका लागि गत वर्षदेखि वडास्तरीय समूह लक्षित कार्यक्रम सञ्चालन गर्दै आर्थिक विकास, सामाजिक विकास, भौतिक पूर्वाधार निर्माण, वन वातावरण तथा विपद् व्यवस्थापन र संस्थागत विकास तथा सुशासनका लागि सुझाव संकलन गरेको थियो ।

‘समावेशी सहभागिताको आधारमा वडाबासीबाट संकलित सुझाव मुख्य आधार मानेर वडामा २५ जनासम्मको सहभागिताबाट हामीले यो पटक योजना छनोट गरेका छौं’, नगर प्रमुख तपेन्द्र रावलले भने । वडा नं. ६ का अध्यक्ष बलिराम चौधरी भने, ‘कोरोनाका कारण टोल टोलमा जान नसके पनि प्रत्येक टोलका सहभागिता रहने गरी योजना छनोट भएको छ ।’

डोटीमा स्वरोजगार र कृषिमा प्राथमिकता

डोटीका सबै जसो स्थानीय तहले आगामी आर्थिक वर्षको बजेटमा स्वरोजगारका कार्यक्रम, स्वास्थ्य, कृषिलगायत विषयलाई प्राथमिकतामा राखेका छन् । कोरोना महामारीको प्रभावले भारतबाट घर फर्केका युवालाई लक्षित गर्दै युवा स्वरोजगारका कार्यक्रम ल्याउन लागिएको स्थानीय तहले जनाएका छन् ।

केआई सिंह गाउँपालिकाले ‘गाउँमै खोजौं रोजगारी, विकासमा बनांै साझेदारी’, भन्ने नाराका साथ ७ औं गाउँसभाबाट नीति तथा कार्यक्रम जेठ ५ गते ल्याइसकेको छ । अन्य स्थानीय तह जेठ १० गते नीति तथा कार्यक्रम ल्याउने भएका छन् भने दिपायल सिलगढी नगरपालिकाले भने नगर प्रमुख जिल्लाबाहिर भएका कारण केही दिन ढिलो गरी कार्यक्रम गर्ने भएको छ ।

‘नगर क्षेत्रभित्र रहेको बाँजा जमिनलाई उपयोगमा ल्याउने र सामूहिक कृषि कार्यक्रमको आयोजना गर्ने भएका छौं’, शिखर नगरपालिकाका नगर प्रमुख सिताराम जोशीले भने । ‘बेरोजगार युवालाई कृषिमा सहभागी गराउने कार्यक्रम समावेश हुनेछन् ।’

बोगटान फुड्सिल गाउँपालिका पहिलेदेखि नै कृषि क्षेत्रमा अगाडि रहेकाले आगामी वर्षमा पनि कृषि क्षेत्रको विकासका लागि विभिन्न कार्यक्रम ल्याइएको गाउँपालिकाका अध्यक्ष कमल गड्सीलाले जनाए ।

केआईसिंह गाउँपालिकाले परम्परागत योजना र प्रशासनिक खर्चमा कटौती गर्दै यस वर्ष नयाँ नीति तथा कार्यक्रम पारित गरेको छ । गाउँपालिका उपाध्यक्ष मिना बिष्टले आर्थिक वर्ष ०७७/०७८ लाई रोजगारीको इतिहास कोर्ने आधार वर्षका रूपमा लिँदै ‘केआईसिंह स्वरोजगार कार्यक्रम’ लागू गरिने बताइन् । ‘सूचीकृत युवालाई बाँझो जमिनमा खेती गर्न प्रोत्साहन गरिनेछ’, उपाध्यक्ष बिष्टले भनिन् ।

डडेल्धुरामा पुरानै ढर्राको सभा

डडेल्धुराका सात वटा स्थानीय तहमध्ये कुनैमा पनि तहमा सभा सम्पन्न हुन सकेका छैनन् । आषाढ १० गत्तेसम्म स्थानीय तहका योजना तर्जुमा सभा सक्ने प्रावधान रहे पनि डडेल्धुरामा भने केही स्थानीय तहमा सोमबारबाट मात्रै सभा सुरु भएका छन् ।

भागेश्वर गाउँपालिका, परशुराम नगरपालिका र नवदुर्गा गाउँपालिकाले सोमबारबाट नीति तथा कार्यक्रममा छलफल चलाई रहेका छन् । अन्य तहमा अझै सुरु भएको छैन ।

गतवर्षकै योजनालाई प्राथमिकतामा राखी बजेट लयाउने तयारी भइरहेको छ । कोरोना महामारीका कारण स्थानीय तह हतारमा बजेट ल्याई विकास निर्माणमा भारो टार्ने काम गरिरहेका आरोप स्थानीय गणेश जोशीले लगाए ।

कोरोना रोगका कारण गाउँटोलमा पुग्न नसकेको र वडाबाटै योजना मगाएको अजयमेरु गाउँपालिकाका प्रवक्ता शिवराज भट्टले बताए । भागेश्वर गाउँपालिकाले पनि सोमबारदेखि गाउँसभा सुरु गरेको गाउँपालिका अध्यक्ष कौशिलाकुमारी भट्टले बताइन् । उनले पनि कोरोनाका कारण समुदायमा छलफल भने गर्न नसकिएको स्वीकारिन् ।

अमरगढी नगरपालिकाले भने वडामै पूरै बजेट दिएकाले वडाबाट नै आएका योजनालाई पास गर्ने जनाएको छ । वडाले ल्याएको योजनालाई नीति तथा कार्यक्रममा राखी बाँकि बजेटअनुसार स्वास्थ्य शिक्षा र गत वर्षका योजनामा राख्ने मेयर विशेश्वरप्रसाद ओझाले बताए ।

बैतडीमा पनि भएन छलफल

बैतडीका स्थानीय तहले पनि समुदायमा छलफल नै नगरी बजेट ल्याउने तयारी गरेका छन् । अधिकांश स्थानीय तहले असार १० गते नीति तथा कार्यक्रम सार्वजनिक गर्ने र असार २५ गतेभित्र बजेट ल्याइसक्ने हिसाबले तयारी गरिरहेको बताएका छन् ।

योजना छनोटका लागि विगतजस्तो टोल भेला नभएका स्थानीयले बताएका छन् । टोलका मानिस प्रतिनिधित्व हुने गरेर स–साना समूहबाट वडाका योजना ल्याउने काम भइरहेको सुर्नया गाउँपालिकाका अध्यक्ष वीरबहादुर बिष्टले बताए ।

जिल्ला सदरमुकामसमेत रहेको दशरथचन्द नगरपालिकाले पनि आगामी आर्थिक वर्षको बजेट र नीति तथा कार्यक्रमको विषयमा छलफल गरिरहेको नगर उपप्रमुख मीना चन्दले बताइन् । सबैजसो स्थानीय तहले कोरोना भाइरस रोकथाम तथा नियन्त्रणलाई केन्द्रमा राखेर निती तथा कार्यक्रमको तयारी गरिरहेका छन् । ‘अहिलेको मुख्य समस्याको रूपमा कोरोना भाइरस रोकथाम तथा नियन्त्रण रहेको छ । सोही अनुसार बजेट र निती तथा कार्यक्रमको तयारी गरेका छौं’, दोगडाकेदार गाउँपालिकाका अध्यक्ष चक्र कार्कीले भने ।

जिल्लाका १० वटै स्थानीय तहले कोरोना भाइरस रोकथाम तथा नियन्त्रणलाई मुख्य प्राथमिकता दिएर निती तथा कार्यक्रम ल्याउने तयारी गरेको बताएका छन् ।

गत वर्षकै योजनाको निरन्तरता

कञ्चनपुरमा भीमदत्त नगरपालिका बाहेकका स्थानीय तहले बजेट ल्याएका छैनन् । भीमदत्त नगरपालिकाले गत ४ असारमा बजेट ल्याएको थियो । वेदकोट नगरपालिकाका वडा नं. ५ का वडा अध्यक्ष गणेश विकले यस पटक नगरपालिकाले गत वर्षकै योजनालाई अघि बढाउने गरी आगामी वर्षको योजना तर्जुमा गरिरहेको बताए । ‘गत वर्ष वस्ती भेलाबाट छनोट भइ आएका अधुरा योजनालाई नै नगरपालिकाले यस पटक अगाडि बढाउने तयारी गरिरहेको छ’, उनले भने । ‘यस पटक कोरोनाका कारण आन्तरिक आम्दानी नभएकाले पनि बजेट कम छ ।’

शुक्लाफाँटा नगरपालिका, महाकाली नगरपालिका, कृष्णपुर नगरपालिका, पुनर्वास नगरपालिका, बेलौरी नगरपालिकाले पनि गत वर्षकै अधुरा योजनालाई निरन्तरता दिने जनाएका छन ।

शुक्लाफाँटा नगरपालिकाका प्रवक्ता जगत वहादुर सिंहले यस पटक कोरोनाका कारण वस्ती भेलाबाट योजना छनोट हुन नसकेको बताए । महाकाली नगरपालिकाले वडा स्तरमा वडा अध्यक्षहरुले आगामी बजेटको विषयमा छलफल गरेर असार १० मा बजेट ल्याउने तयारी गरिरहेको नगरपालिकाका सुचना अधिकारी रघुनाथ भट्टले बताए । भीमदत्त नगरपालिकाले भने असार ४ गते एक अर्ब ४६ करोडको बजेट ल्याइसेकेको छ ।

कैलाश जोशी/धनगढी, परमानन्द पाण्डे/टीकापुर, खगेन्द्र सिह/डोटी, महादेव अवस्थी/कञ्चनपुर, भगिरथ अवस्थी/बैतडी, धनबहादुर भण्डारी/डडेल्धुरा


काठमाडौं :&nbsp; सहकारी संख्या धेरै, उपलब्धि कम । पैसाको किनबेच बढी, उत्पादनमूलक र सेवा क्षेत्रमा लगानी अत्यन्तै कम । सहकारीको गुणात्मक विकास गरी अर्थतन्त्रमा योगदान पुर्‍याउने उद्देश्यले सरकारले मर्जर(एकीकरण) अभियान सुरु गरेको छ ।

यत्रतत्र छरिएर रहेका सहकारीलाई एकीकृत गरी गरिबी निवारण र रोजगारी सिर्जनामा टेवा पुर्‍याउने उद्देश्यले सरकारले आर्थिक वर्ष २०७७÷७८ को बजेटमै मर्जरलाई उच्च प्राथमिकता राखेको छ । नेपाल बचत तथा ऋण केन्द्रीय सहकारी संघ(नेफ्स्कुन)का अध्यक्ष परितोष पौड्यालले पाँच सय सहकारी भए पुग्ने बताए । १४ हजार बचत सहकारी एकीकरण गरी पाँच सयमा झार्ने लक्ष्य लिएको उनको भनाइ छ । साना संस्थाको आन्तरिक प्रणाली कमजोर हुनुका साथै सदस्यलाई सेवा दिन नसक्ने भएकाले मर्जरको अभियान चलाउन लागिएको उनको भनाइ छ ।

पछिल्लोे समय सहकारी संस्था मर्जरका लागि आकर्षित हँुदै गएका छन् । अनुदान, करलगायत सहुलियत पाए मर्जरको लहर चलाउने सहकारी अगुवाको योजना छ । राष्ट्रिय सहकारी महासंघका अनुसार तीन सयवटा सहकारी मर्जर भई ५० वटा सहकारी भएका छन् । सबैभन्दा धेरै मर्जर हुने सहकारीमा काठमाडौंका हाम्रो सगरमाथा, नेसनल नमोबुद्व, हाम्रो एकीकृत, आइडल सोसाइटी समि श्रण हुन् । यस्तै नवलपरासीको बिकु, गैडाकोट र किसान, दोलखाको एकीकृत फ्रेन्डसीप, जनसचेतन र मिलिजुली, बाग्लुङको सिवाईसीलगायत हुन् । काभ्रे र भक्तपुरका सहकारी पनि मर्जर भइरहेका छन् ।

काठमाडौं जिल्ला संघका अध्यक्ष ज्ञानबहादुर तामाङले प्रोत्साहन गर्ने कार्यक्रम ल्याए धेरै सहकारी मर्जर हुने बताए । सहुलियत कर्जा, कर छुटलगायत योजना ल्याउनुपर्ने उनको भनाइ ।

सहकारी विभागका अनुसार देशभर ३५ हजार सहकारी छन् । दर्ता भएका सहकारीमध्ये आधाभन्दा बढी बचत तथा ऋण सहकारी छन् । तर बैंक तथा वित्तीय संस्थाको संख्या निकै कम छ । विभागका रजिस्ट्रार डा.टोकराज पाण्डेले सहकारी संस्थालाई मर्जरमा विशेष प्राथमिकतामा राखेको बताए । मर्जरका फाइल धेरै नराखी स्वीकृति गर्नेगर्छांै’, उनले भने । भूमि, व्यवस्था, सहकारी तथा गरिबी निवारण मन्त्रालय सहकारीको संख्या घटाएर उत्पादनर्फ केन्द्रित गर्न आवश्यक गृहकार्य गरिरहेको छ । सहकारीको संख्या थोरै बनाएर अर्थतन्त्रमा महत्वपूर्ण योगदान गराउन मन्त्रालयले नीतिगत कार्य गर्न लागेको जनाएको छ । सहकारी मन्त्री पद्माकुमारी अर्यालले बचत तथा ऋणको कारोबार गर्ने सहकारी बढी भएको भन्दै मर्जरमा जान सहकारीलाई दबाब दिइरहेकी छन् । मर्जरमा आकर्षित गर्न विशेष कार्यक्रम ल्याउन पनि सरकार सकारात्मक भएको मन्त्री अर्यालले बताउँदै आएकी छन् । तर सरकारले अहिलेसम्म मर्जरका लागि कार्यविधि बनाएको छैन् ।

२०७० मा सहकारी संघ÷संस्था एकीकरण कार्यविधि बनाए पनि अपुरो भएका कारण सहकारी त्यस अनुसार मर्जरमा जान सकेका छैनन् । रजिस्ट्रार पाण्डेका अनुसार मर्जरमा जाने सहकारीलाई सुविधा दिन नसकिएको बताए । ‘सुविधा दिन सके सहकारी मर्जर हुन्छन्’, उनले भने,‘मर्जरको विकल्प छैन् ।’ मर्जरका लागि सुविधा दिन सकारात्मक भएकाले कार्यविधि बनाएर मर्जर अभियानमा अघि बढ्ने सरकारको तयारी छ । मर्जर हुँदा सञ्चालन खर्च कम हुनुका साथै संस्था नडुब्ने, बचत धेरै हुने, सेयर पुँजी धेरै हुँदा उत्पादन र रोजगारी बढ्ने भएकाले सहकारी मर्जर गर्नुपर्ने रजिस्ट्रार पाण्डेले बताए ।

सहकारी धेरै भएका कारण सदस्य मारमा परेका छन् । अनावश्यक सञ्चालन खर्च बढ्नुका साथै अस्वस्थ प्रतिष्पर्धा हुँदा सदस्य प्रत्यक्ष मारमा परेको सहकारीका अगुवा नै स्वीकार गर्छन् । महासंघका अध्यक्ष मीनराज कँडेलले सर्वसुलभ सेवा दिन, बैंक तथा वित्तीय संस्थासँग प्रतिष्पर्धा गर्न मर्जर अपरिहार्य भएको बताए । ‘थोरै पुँजीका साना साना सहकारीले आवश्यकता पूरा गर्न सक्दैनन्’, उनले भने,‘अब मर्जर अपरिहार्य भइसकेको छ ।’ सहकारीको दिगो व्यवस्थापनका लागि मर्जर गर्नुपर्ने उनले बताए । लामो समयसम्म टिकाउन, उत्पादनका साथै गुणस्तरीय सेवा दिन सहकारी मर्जर हुनुपर्ने उनको भनाइ छ । बजेटमै सहकारी मर्जर गर्ने सरकारले घोषणा गरेकाले अनुदान, कर छुटलगायत सुविधा पाइने र मर्जर व्यापक हुने अध्यक्ष कँडेलले बताए ।

बचत तथा ऋण सहकारीलाई मर्जर गरी नवीनतम प्रविधि प्रयोग बढाउने सरकारको तयारी छ । खासगरी सहरी क्षेत्रमा सञ्चालित बचत तथा ऋण सहकारी संस्थाले सहकारीको मूल्य तथा मान्यताविपरीत काम गरेका कारण सिंगो सहकारी नै बदनाम हुन पुगेको छ । बैंक तथा वित्तीय संस्थाको मर्जर गरी ठूला वाणिज्य बैंक तथा विकास बैंक घटाउन नसकिरहेको अवस्थामा सरकारले सहकारी मर्जरको अभियान अघि सारेको हो । सहकारीको कारोबार नगदरहित बनाउने सरकारको योजना छ । धेरै बैंकिङ कारोबार विद्युतीय प्रणालीमा आबद्ध भइसके पनि सहकारी विद्युतीय प्रणालीमा जान सकिरहेका छैनन् ।

सहकारी विभागका पूर्वरजिस्ट्रार केशव रेग्मीले एउटै समुदायमा धेरै सहकारी हुने हुँदा सदस्य दोहोरिने पनि भएकाले एक समुदाय, एक सहकारी हुने गरी एकीकरण गर्नुपर्ने बताए । गुणात्मक विकासका लागि एकीकरण अपरिहार्य भएपनि फोर्स मर्जर अपनाउँदा दुर्घटना निम्तिन सक्ने बताए ।
भद्रपुर : भारतले नेपालबाट हुने निकासी खुला गरेको छ । पश्चिम बंगाल राज्य सरकारले नेपालबाट हुने सम्पूर्ण निकासी ३ महिनादेखि रोकेको थियो । निकासी मंगलबारदेखि पुनः सञ्चालनमा आएको छ ।

भारत र बंगलादेश निर्यात ठप्प भएपछि चिया, अलैंचीलगायत कृषिजन्य उत्पादन गोदाममै कुहिने अवस्थामा पुगेको थियो । नेपाल–बंगलादेश व्यापारका लागि एक मात्र नाका काँकडभिट्टा दुई महिनादेखि ठप्प भएको थियो ।

मेची भन्सारको कुल राजस्वको १० प्रतिशत बंगलादेशबाट आयात हुने व्यापारले धानेको थियो । माथिको आदेश भन्दै नेपालबाट निकासी हुने सामान पश्चिम बंगाल सरकारले रोकेपछि भारत र बंगलादेश निर्यात ठप्प भएको हो।

काँकडभिट्टा भन्सार कार्यालयका अनुसार पश्चिमबंगालको अवरोधका कारण रोकिएका मालबाहक ट्रक सोमबार साँझ ६ र अलैंचीका ५ ट्रक भारत गएका छन् । पुलमा अझै १० ट्रक सामान निर्यातको पर्खाइमा छ । यसमा ६ चिया र ४ अलैंचीका ट्रक छन् ।

१३ ट्रक अम्लिसोका पनि सोमबारै निर्यात भइसकेको छ । यसअघि ९ वटा अम्लिसो बोकेका ट्रक गइसकेका छन् । नेपाल र भारत दुवै देशका व्यावसायीबीच पटकपटकको छलफलमा नेपालबाट बाहिरिने ढुवानीका साधनलाई सुरु गर्न अनुरोध गरिएको थियो । भारतले नेपाल र बंगलादेशसँगको नाका एकै दिन बन्द गराएको थियो ।
काठमाडौंं :&nbsp;एक - उदयपुरको त्रियुगा नगरपालिकाले २०७५ असारमा उषाकिरण महिला बहुउद्देश्यीय सहकारी संस्था लिमिटेडलाई साढे पाँच लाख रुपैयाँ अनुदान दियो। नगरपालिकाले त्यो सहकारीलाई असार २० मा भौचर ७७५ बाट ५० हजार, असार २५ मा भौचर ८७३ बाट ५० हजार, भौचर ८७९ बाट असार २५ मै ५० हजार र भौचर ६४० बाट १२ असारमा चार लाख रुपैयाँ अनुदान दिइएको छ।

उषाकिरण सहकारीमा अध्यक्ष हरिमाया शाही छिन्। उनी त्रियुगा नगरपालिका वडा–३ की सदस्य हुन्। आफ्नै वडा सदस्यको सहकारीलाई अनुदान दिइएको सम्बन्धमा आफूलाई केही जानकारी नभएको नगरप्रमुख बलदेव चौधरी बताउँछन्। उनी भन्छन्, ‘वडाको बजेटबाट अनुदान गयो होला, नगरपालिकाको निर्णयबाट दिइएको होइन। मेरो निर्णयले अनुदान गएको छैन।’

कार्यक्रम संचालन गर्न आफूहरूले वडाबाट पैसा लिएको वडा सदस्य तथा उषाकिरणकी अध्यक्ष शाही बताउँछिन्। शाही भन्छिन्, ‘आफूसँग क्षमता छ भने कार्यक्रम माग्ने र संचालन गर्ने काम हुन्छ। वडाले कार्यक्रम दियो, संचालन गरियो।’ अनुदान रकम महिला उद्यमी उत्पादनमा खर्च गरिएको उनको कथन छ।

उदयपुरको त्रियुगाले अन्य नाफामूलक संस्थालाई पनि अनुदान दिएको छ। २०७५ जेठ र असारमा त्यहाँका अरू सहकारीलाई पनि त्यसरी नै अनुदान दिएको छ। त्यसमध्ये भौचर ४१७ बाट नमूना महिला बचत तथा ऋण सहकारी संस्थालाई ५० हजार, भौचर ४३८ बाट ककनी महिला बहुउद्देश्यीय सहकारी संस्था लिमिटेडलाई ५० हजार, भौचर ४२३ बाट महालक्ष्मी महिला बहुउद्देश्यीय सहकारी संस्था लिमिटेडलाई ५० हजार ८३३ रुपैयाँ दिइएको छ।

त्यसरी नै भौचर ५९६ बाट ज्योति महिला बहुउद्देश्यीय सहकारी संस्था लिमिटेडलाई ५० हजार, भौचर ७०६ बाट गंगा जमुना महिला बचत तथा ऋण सहकारी संस्था लिमिटेडलाई ५० हजार र भौचर ५४९ बाट नमूना बचत तथा ऋण सहकारी संस्था लिमिटेडलाई १ लाख रुपैयाँ दिएको छ।

यी सबै सहकारीले पाएको अनुदान महिला उद्यमी उत्पादनमै खर्च गरेको भनिएको छ। तर, महिला उद्यमी कति उत्पादन भए र तिनीहरू के उद्यम गर्दैछन् भन्नेबारे नपरपालिका अनभिज्ञ छ। त्रियुगा नगरपालिकाले २०७५ मा मात्र ९ लाख ८३३ रुपैयाँ सहकारीलाई अनुदान दिएको छ।

दुई : तेह्रथुमको फेदाप गाउँपालिकाले पनि सहकारी संस्थाको भवन निर्माण गर्न गाउँपालिकाकै बजेट खर्च गरेको छ। गाउँपालिकाले दुई वटा सहकारी भवन निर्माण गर्न १२ लाख ३४ हजार ६४९ रुपैयाँ अनुदान दिएको छ।

२०७५ वैशाख ११ मा जनकल्याण सामुदायिक विकास बहुउद्देश्यीय सहकारी संस्थालाई ७ लाख ५५ हजार ३२५ र महिला सहकारीलाई ४ लाख ७९ हजार ३२० रुपैयाँ अनुदान दिइएको छ। दुई सहकारी संस्थामध्ये जनकल्याण सामुदायिक विकास बहुउद्देश्यीय सहकारी संस्थाका शेयर सदस्य तथा संरक्षक राजेन्द्र सुवेदी फेदाप–२ का वडा सदस्य हुन्।

अनुदान वितरण गर्न गाउँपालिकामा समिति बनेको छ। त्यही समितिको सिफारिशमा सहकारी संस्थालाई अनुदान दिइएको फेदाप गाउँपालिका अध्यक्ष हरिप्रसाद चाङवाङ बताउँछन्। उनी भन्छन्, ‘हामीले भवन निर्माण गर्न अनुदान दिएका हौं। कुन सहकारीमा हाम्रा को जनप्रतिनिधि संलग्न हुनुहुन्छ भन्ने मलाई जानकारी भएन।’ जनकल्याण सहकारीका शेयर सदस्य फेदाप–२ का वडा सदस्य सुवेदी आफूलाई अनुदानबारे केही जानकारी नभएको दाबी गर्छन्। उनी भन्छन्, ‘अनुदानका विषयमा मलाई थाहा भएन, त्यसरी अनुदान दिएको र लिएको मैले तपाईंबाटै सुनें।‘ जनप्रतिनिधि शेयर सदस्य रहेका सहकारीलाई यसरी अनुदान दिन मिल्छ या मिल्दैन भन्नेबारे गाउँपालिकाले कुनै मापदण्ड बनाएको छैन।


स्थानीय सरकारका जनप्रतिनिधिहरू आफैं संलग्न सहकारीलाई अनुदान दिंदै त्यही अनुदानबाट आफैं लाभ लिंदै गर्न थालेका छन्।


तीन : अझ अनुदान दुरुपयोगको चर्को उदाहरण पाल्पाको रम्भा गाउँपालिकामा देखिन्छ। यो स्थानीय तहले २०७५ असार ३१ मा भौचर ८१ बाट लालीगुँरास बचत तथा ऋण सहकारी संस्था लिमिटेडलाई ७ लाख रुपैयाँ अनुदान दिइयो। जसको रम्भा गाउँपालिका–४ का वडाध्यक्ष भोजबहादुर विश्वकर्मा संरक्षक तथा शेयर सदस्य हुन्।

त्यसरी अनुदान दिन मिल्ने या नमिल्ने विषयमा जानकारी नभएकाले रकम गएको गाउँपालिका प्रमुख विष्णुप्रसाद भण्डारीको भनाइ छ। उनी भन्छन्, ‘हामीलाई शुरूमा भवन निर्माण, भौतिक निर्माण जस्ता काम गर्न अनुदान दिन मिल्छ भन्ने लागेको थियो, तर यस्तो खाले अनुदान बचत सहकारीलाई दिन नमिल्ने रहेछ। मलाई व्यक्तिगत जानकारी नभएको र साथीहरूले जोड गरेपछि अनुदान गएको रहेछ।’

वडाध्यक्ष विश्वकर्मा चाहिं अनुदानबारे आफूलाई केही जानकारी नभएको बताउँछन्। उनले भने, ‘हाम्रो गाउँपालिकाले भंैसीपालन, बाख्रापालनमा अनुदान दिएको हो, तर लालीगुराँस सहकारीलाई दिइएको अनुदानबारे मलाई केही थाहा छैन। गाउँपालिका अध्यक्षसँग बुझ्नुहोला।’

चार: २७ असार २०७५ मा बाँकेको वैजनाथ गाउँपालिकाले भौचर ५३२ बाट वनकटवा दुग्ध सहकारी संस्था लिमिटेडलाई १५ लाख रुपैयाँ अनुदान दिएको छ। यो सहकारी संस्थाका पदाधिकारीको पहुँचकै कारण यो अनुदान प्राप्त भएको देखिन्छ। त्यो सहकारीमा नेकपाका नेता एवं पूर्व कृषिमन्त्री हरिप्रसाद पराजुलीका छोरा गीर्वाणविक्रम पराजुली शेयर सदस्य छन्। गाउँपालिकाको नेतृत्व पनि सत्तारुढ नेकपाकै प्रतिनिधि मानबहादुर रुचाल ठकुरीले गरेका छन्।

गाउँपालिका अध्यक्ष ठकुरी आफूले सामान्य किसानका सहकारीलाई अनुदान दिएको तर्क गर्छन्। उनी थप्छन्, ‘किसानले बाहिर बजार खोज्न जान नपरोस् भनी हामीले अनुदान दिएका हौं, हामीले दिएको पैसामा उहाँहरूले थपेर काम गर्नुभएको छ।’

त्यहींको वनकटवा दुग्ध सहकारी संस्थाका व्यवस्थापक दीपक कार्की त्यो रकमले दूध प्रशोधन मेशिन किनेको बताउँछन्। उनले भने, ‘अनुदान पाउँदा म सहकारीमा आवद्ध थिइनँ। त्यो रकम भवन तथा मेशिन किन्न लगाइएको रहेछ।’

वैजनाथ गाउँपालिकाले आफ्नो क्षेत्रका पाँचवटा सहकारी संस्थालाई २५ लाख रुपैयाँ अनुदान दिएको छ। गाउँपालिकाले २०७५ असार २५ मा वैजनाथ सहकारी संस्था लिमिटेडलाई २ लाख ५० हजार, असार २७ मा नव पालुवा बहुउद्देश्यीय सहकारी संस्था लिमिटेडलाई २ लाख ५० हजार, लालपुर दुग्ध उत्पादन सहकारी संस्था लिमिटेडलाई २ लाख ५० हजार र महिला साना किसान सहकारी संस्था लिमिटेडलाई २ लाख ५० हजार अनुदान दिएको छ।

वैजनाथ गाउँपालिकाले यसरी अनुदान वितरण गर्दा उपयुक्त नीति, मापदण्ड र कार्यविधि नबनाएको निष्कर्ष महालेखा परीक्षकको ५६औं प्रतिवेदनमा उल्लेख छ। त्यसमा भनिएको छ– ‘सहकारी संस्थाहरू सदस्य केन्द्रित व्यवसाय गर्ने उद्यम भएकाले उपयुक्त नीति, मापदण्ड र कार्यविधि नबनाई अनुदान दिंदा सहकारीको मूल मर्म र भावना अनुकूल हुँदैन।’

पाँच : डोटीको शिखर नगरपालिकाले सहकारी भन्दा अझ एक कदम अघि बढेर दुईवटा नाफामूलक कम्पनीलाई रु.८ लाख अनुदान दिएको समेत भेटियो। २७ कात्तिक २०७४ मा नगरपालिकाले शिवानी ट्राभल्स एण्ड टुर्स प्रालिलाई रु.६ लाख अनुदान दिएको छ। त्यस्तै १३ वैशाख २०७५ मा भौचर ९१० बाट जिनिअस जेनेरेशन एकेडेमी प्रालिलाई रु.२ लाख अनुदान दिएको समेत भेटियो। अनुदान पाउने यी दुवै नाफामूलक संस्थाका संचालक भीम बलायर हुन्।

नगरपालिकाले वडाको विकास बजेट वडाध्यक्षले निजी विद्यालयलाई अनुदान दिएको नगरप्रमुख जोशी स्वीकार गर्छन्। उनी भन्छन, ‘मलाई त थाहै थिएन, आजकाल बल्ल यो अनुदानबारे थाहा पाएको छु। हामीले प्रत्येक वडामा विकासको बजेट पठाएका थियौं, वडाध्यक्षले त्यही पैसा स्कूललाई दिनुभएछ।‘ उनले थपे, ‘ठूलो गल्ती भएको महसूस गरिरहेका छौं। गल्ती सच्याउन के गुर्नपर्छ, त्यसमा तयार छौं।’

बलायरले सेती नदीमा र्‍याफ्टिङ चलाउन खोलेको शिवानी ट्राभल्स एण्ड टुर्स प्रालिलाई चाहिं नगरप्रमुख जोशीले नै अनुदान दिएका हुन्। उनले भने, ‘मैले कम्पनी दर्ता गरिसकेको छु। चलाउन सक्छु भन्दै आउनुभयो, त्यही आधारमा अनुदान दिएका हौं।’

अनुदान पाएको सम्बन्धमा बलायरका आफ्नै तर्क छन्। ‘हाम्रो स्कूलले फरक तरिकाबाट विद्यार्थीलाई पढाउँछ, वडाध्यक्षले हाम्रा छोराछोरी पढ्ने स्कूललाई अनुदान दिएपछि हामीले लिएका हौँ‘, उनले भने, ‘म डेमोक्रेटिक मान्छे हुँ, तर मैले काम गर्न अनुदान लिएको हुँ। यसमा गलत अर्थ लगाउनुहुन्न।’

अनुभवका आधारमा र्‍याफ्टिङ चलाउन आफूलाई नगरपालिकाले अनुदान दिएको उनको दाबी थियो। उनले भने, ‘सुदूरपश्चिममा र्‍याफ्टिङ चलाउन सक्ने मान्छे कोही थिएन, त्यसैले यो अनुदान हामीले पाएका हौं।’

सहकारीमार्फत गरीबी निवारणको नीति !

आर्थिक वर्ष २०७७/७८ को बजेटले पनि सहकारीलाई प्रोत्साहन गर्ने नीति लिएको छ। अर्थमन्त्री युवराज खतिवडाको बजेट वक्तव्यमा भनिएको छ– ‘सहकारी संघसंस्थालाई घरेलु तथा साना उद्यमको प्रवद्र्धन, कृषि उत्पादन, भण्डारण तथा प्रशोधन एवं गरीबी निवारणसम्बन्धी कार्यक्रममा प्रोत्साहित गरिनेछ। सहकारीको माध्यमबाट कृषि सामग्री, पूँजी, प्रविधि र बजारमा कृषकको सहज पहुँच सुनिश्चित गरिनेछ।’

यसपालिको बजेट वक्तव्य अनुसार, साना किसान विकास लघु वित्तीय संस्थालाई एक हजार सहकारी संस्थामार्फत कर्जा प्रवाह गरी कृषि तथा साना व्यवसाय प्रवद्र्धन गर्न रु.३ अर्ब ६० करोड ऋण लगानी गरिनेछ। उता विना मापदण्ड वितरण गरिएको अनुदान आर्थिक कार्यविधि नियमावली २०६४ को नियम ३६ (१) विपरीत रहेको महालेखाको निष्कर्ष छ। महालेखाको ५६औं प्रतिवेदनमा भनिएको छ– ‘नियमावलीमा स्वीकृत बजेट निर्धारित कार्यमा खर्च गर्नुपर्ने व्यवस्था छ। नेपाल सरकारबाट प्राप्त बजेट सार्वजनिक कार्यमा खर्च गर्नुपर्नेमा सहकारी संस्थाको भवन निर्माणमा खर्च गरेकाले नेपाल सरकार तथा स्थानीय तहको पूँजीगत कार्यमा मात्र खर्च गर्नुपर्ने देखिन्छ।’

त्यस्तै महालेखा परीक्षकको ५६औं प्रतिवेदनमा निजी व्यवसायलाई यसरी अनुदान दिएर स्थानीय सरकारले जनसहभागीता, उत्तरदायित्व, पारदर्शिता सुनिश्चित गरी नागरिकलाई लाभको वितरणमा सुलभ र गुणस्तरीय सेवा प्रदान गर्न नसकेको उल्लेख गरेको छ। महालेखाको ठहर छ– ‘नाफामूलक निजी व्यवसायलाई सरकारी अनुदान प्रदान गर्ने कार्य अनियमितता हो।’

नाफा कमाउन खोलिएका जनप्रतिनिधि संलग्न सहकारीमा स्थानीय सरकारले यसरी हचुवामा अनुदान दिनु गलत भएको स्थानीय सरकारका विज्ञ तथा पूर्व सचिव खेमराज नेपाल बताउँछन्। ‘यसरी अनुदान दिन पाइँदैन‘ नेपाल भन्छन्, ‘स्थानीय सरकारले अनुदान दिनु नराम्रो होइन। तर, कसलाई र कसरी दिइयो भन्ने हेर्नुपर्छ। स्थानीय तहहरूले सेभिङ एण्ड क्रेडिट सहकारीलाई अनुदान दिने प्रवृत्ति सही होइन।’

पूर्व कार्यवाहक महालेखा परीक्षक सुकदेव भट्टराई खत्री पनि स्थानीय सरकारका पदाधिकारीको आचारसंहिताले जनप्रतिनिधि संलग्न भएको सहकारी संस्थामा दिन नपाइने व्यवस्था गरेको उल्लेख गर्छन्। उनी भन्छन्, ‘स्थानीय तहका अधिकांश जनप्रतिनिधि आफ्नो दुनो सोझ्याउन लागेका छन्। जनताबाट निर्वाचित व्यक्तिले सीमित वर्गको स्वार्थ हेरेर बजेट निकासा गर्न त मिल्दै मिल्दैन। यो सुशासनको दृष्टिले विधिसम्मत होइन।’
काठमाडौं :&nbsp;नेपाल उद्योग वाणिज्य महासंघको ५४औं साधारणसभा तथा निर्वाचन साउन २६ र २७ मा हुने भएको छ । चैत २७ र २८ का लागि तय भएको साधारण सभा कोरोना भाइरस (कोभिड–१९) &nbsp;कारण जेठ ७ र ८ का लागि सारियो । उक्त समयमा पनि कोरोनाको जोखिम कायम रहेका कारण साधारण सभा हुन सकेन।&nbsp;

आइतबार बसेको महासंघको केन्द्रीय कार्यसमितिको बैठकले महासंघको ५४औं साधारणसभा तथा निर्वाचनको मिति तोकेको हो । महासंघ पदाधिकारीको आइतबार बसेको बैठकले साउनको अन्तिम साता साधारणसभा गर्ने निर्णय गरेको थियो । ललितपुरको हेरिटेज गार्डेनमा सधारणसभा हुने भएको छ । &nbsp;

बैंठकमा महासंघको निर्वाचन, विविध सम्बन्धी एजेण्डामा मात्र &nbsp;निर्णय भएको छ । बैंठकले महासंघको विधानमा भएको निर्वाचन सम्बन्धी व्यवस्थालाई बाधा अड्काउ फुकाउ गरेको छ ।

&nbsp;महासंघको विधान अनुरुप कार्यसमितिको ३ वर्षे कार्यकाल पूरा भएको ३ महिना मात्र उक्त कार्यसमिति वैधानिक रहन्छ । कोभिड–१९ का कारण समयमै साधारण सभा हुन नसक्दा साउन २६ र २७ गतेलाई निर्वाचन मिति तोक्ने गरी बाधा अड्काउ फुकाउ गरिएको छ ।&nbsp;

महासंघको बिधान अनुसार वरिष्ठ उपाध्यक्ष अध्यक्ष हुने प्रावधान अनुसार शेखर गोल्छाको नेतृत्वमा नयाँ कार्यसमिति चयन हुनेछ । महासंघको निर्वाचनमा वरिष्ठ उपाध्यक्षमा चन्द्रप्रसाद ढकाल र किशोर प्रधान चुनावी मैदानमा उत्रिएका छन्। &nbsp;
काठमाडौं : आगामी आर्थिक वर्षको मौद्रिक नीति हालसम्मकै खुकुलो हुनसक्ने अनुमान बैंकरहरूले गरेका छन्। कोरोना भाइरसको महामारीले अवरुद्घ भएको आर्थिक क्रियाकलापका कारण आर्थिक वृद्घि सुस्ताउने मात्र होइन, जनतालाई बाँच्न र सरकारलाई खर्च धान्न समस्या पर्ने देखिएपछि धेरैले खुकुलो मौद्रिक नीतिको अपेक्षा गरेका हुन्। बजारमा सकेसम्म बढी पैसा प्रवाह हुने गरी नीतिगत लचकता अपनाउनुलाई खुकुलो नीति भनिएको हो। सरकारले विषम परिस्थितिमा पनि उच्च आर्थिक वृद्घिको लक्ष्य अघि सारेदेखि नै आगामी वर्ष केन्द्रीय बैंकले मौद्रिक खुकुलोपना अपनाउने आँकलन सुरु भइसकेको थियो।

उच्च आर्थिक वृद्घिका लागि पैसाको कारोबार ह्वात्तै बढाउनुपर्ने हुन्छ। त्यसका लागि पैसाको प्रवाह पनि सजिलो र सस्तो बनाउनुर्छ। यसमा केन्द्रीय बैंकले तीन वटा विकल्प अघि सार्न सक्ने बैंकरहरू बताउँछन्। ब्याजदर घटाउने, नियामकीय सीमाहरु कम गरेर बढी पैसा लगानी गर्न छुट दिने र केन्द्रीय बैंक आफैंले लगानीयोग्य पुँजी बजारमा पठाउने।

नेपाल बैंकर्स संघले पनि तीन दिनअघि राष्ट्र बैंकलाई लिखित सुझाव दिएर यस्ता कतिपय व्यवस्था सुधार गर्न भनेको थियो। नेपाल बैंकर्स संघका अध्यक्ष भुवन दाहाल भन्छन्, ‘अहिले थलिएको अर्थतन्त्रलाई उकास्न बजारमा बढी पैसा आवश्यक हुन्छ। त्यसकारण तरलता (लगानीयोग्य पुँजी) बढाउने खालको मौद्रिक नीति आउने अपेक्षा छ।’

कर्जा निक्षेप अनुपात
बैंकरहरूले एक दशकदेखि नै कर्जा निक्षेप अनुपातलाई नियामकीय प्रयोजनबाट हटाउनुपर्ने माग गर्दै आएका छन्। चार वर्षयता वित्तीय प्रणालीमा तलरता अभाव भएपछि त झनै यस्तो माग चर्किएको छ। अहिलेको प्रावधान अनुसार बैंकहरुले १ सय रुपैयाँ निक्षेप लिए भने ८० रुपैयाँमात्रै ऋण लगानी गर्न पाउँछन्। बाँकी २० रुपैयाँ भुक्तानीका लागि आवश्यक पर्ने भएकाले मौज्दात राख्नुपर्ने व्यवस्था छ। तर, त्यसमा पनि ४ रुपैयाँमात्रै नगद मौज्दात राखेर बाँकी पैसा अर्को बैंकलाई सापटी दिन वा सरकारी ऋणपत्रमा लगानी गर्न सक्नेछन्।

२०६५ सालताका घरजग्गाको भाउ चुल्हिँदा बैंक तथा वित्तीय संस्थाले क्षमताभन्दा बढी पैसा ऋण दिएर निक्षेपकर्तालाई पैसा फिर्ता गर्नै नसक्ने परिस्थिति बन्यो। त्यसपछि ऋण लगानी गर्ने सीमा तोकिएको थियो। तर, बैंकरहरूको दबाबमा राष्ट्र बैंकले कर्जा निक्षेप अनुपातको गणना गर्ने सूत्रलाई बदल्दै गयो। ‘अहिले त यो अनुपातले कुनै औचित्य नै नराख्ने भइसकेको छ’, राष्ट्र बैंककै एक अधिकारी भन्छन्।

सुरुमा बैंकको चुक्ता पुँजी र सञ्चित कोषमा भएको पैसालाई समेत निक्षेप सरह मानेर यस्तो अनुपात गणना गर्न दिइयो। त्यसपछि विपन्न वर्गलाई दिएको कर्जा, राष्ट्र बैंकले प्राथमिकताप्राप्त भनेर तोकेको क्षेत्रमा दिएको ऋण र लामो अवधिको निक्षेप तथा डिबेन्चरबाट प्राप्त पैसालाई समेत यो हिसाबमा कट्टा गर्न पाइने सुविधा क्रमशः थपियो। यसरी हरेक वर्ष पटक पटक सूत्र परिवर्तन हुँदा यस्तो अनुपातको तुलना गर्न पनि नमिल्ने र गणना गर्न पनि कठीन हुने अवस्था आएको छ।

बैंकहरुले बढी पैसा लगानी गर्न पाए भने उनीहरूको ब्याज आम्दानी बढ्छ। त्यसले नाफा बढ्ने हुँदा बैंकरहरु यस्ता नीतिगत अवरोध हटाउन चाहन्छन्। तर बैंकलाई भएभरको पैसा लगानी गर्न दिँदा निक्षेपकर्तालाई चाहिएको बेलामा पैसा फिर्ता गर्न नसक्ने परिस्थिति सिर्जना हुने भन्दै राष्ट्र बैंकले सीमा तोकिदिने गरेको छ।

तर अब यसलाई खुकुलो गर्ने अर्थात् सूत्र बदलेर दिइएका छुटहरू हटाएर कर्जा र निक्षेपको अनुपातमात्रै मापन गर्ने परिपाटीको विकास गर्नसक्ने राष्ट्र बैंकका अधिकारीहरू पनि बताउँछन्। अन्तर्राष्ट्रिय अभ्यास पनि कर्जा र निक्षेपको मात्रै अनुपात मापन गर्नेछ। यसलाई बैंकहरूको कार्यदक्षता तौलने औजारको रुपमा पनि प्रयोग गरिन्छ। यस्तो अनुपात पुँजी जोड्ने हो भने ८५ प्रतिशत, पुँजी नजोड्ने हो भने ९० प्रतिशतसम्म पुर्‍याउँदा उचित हुने बैंकर बताउँछन्।
इटहरी : नयाँ आर्थिक वर्ष २०७७/७८ का लागि बजेट बनिरहँदा इटहरी नगरको प्राथमिकतामा कृषि पनि छ। त्यसो त प्रदेश १ सरकारले पनि बजेटको नीति तथा कार्यक्रममै कृषि र स्वास्थ्यलाई प्राथमिकता दिने घोषणा गरिसकेको छ।

‘कृषिमा आधारित छिटो प्रतिफल हुने गरीका कार्यक्रम ल्याउनुहोस् भनेर वडालाई भनेका छौं’, इटहरी उपमहानगरपालिकाकी उपमेयर लक्ष्मी गौतमले भनिन्, ‘क्षमता विकासजस्ता कार्यक्रमको साटो अब उत्पादनमूलक कार्यक्रममा लगानी गर्छौं।’

यो पटक दोब्बर बजेट
पूर्वकै प्रमुख व्यापारिक सहर बनेको इटहरीले कृषिको विकासलाई प्राथमिकतामा राखेको छ। गत वर्षभन्दा यो वर्ष दोब्बर बजेट छुट्याइएको छ। गत वर्ष एक करोड रुपैयाँ बजेट छुट्याइएकोमा यो वर्ष दुई करोड पुर्‍याइएको उपमहानगरपालिकाकी कृषि शाखा प्रमुख बिमला राई बताउँछिन्।

उत्पादन तथा उत्पादकत्व बढाउन उन्नत बिउ वितरण, पैनी मर्मत सुधार, बोरिङ स्यालो ट्युबवेल निर्माणका लागि अनुदानको व्यवस्था गरेको उनले बताइन्।

कृषिको विकास गर्न इटहरीमा कृषि कार्यविधि बनेको छ। अन्य आवश्यक कार्यक्रममा प्रदेश र संघीय कानुनलाई आधार मानेर काम भइरहेको उनले बताइन्।

राईले विभिन्न उत्पादनका लागि पकेट क्षेत्र छुट्याएर लगानीको कार्यक्रम बनाइको जानकारी दिइन्। यस्तै समूह र सहकारीसँगको साझेदारीमा समेत कृषिमा लगानी बढाउने गरी नीति बनाउने क्रममा रहेको उनले बताइन्।

बजारीकरण र कृषि सामग्रीको अभाव
कृषिलाई व्यवसायीकरण गर्ने भने पनि उत्पादन भएका कृषि उपजले बजार नपाउँदा लगानी र श्रमको मूल्य नपाएको गुनासो गरेका छन्। इटहरीका किसान चतुरलाल चौधरीका अनुसार कोरोना भाइरसको कारण भएको लकडाउन अवधिमा त झन् तरकारीको बिक्री नै भएन। ‘बारीमै कुहिएर गयो तरकारी’, उनले भने।

इटहरी चारै दिशाबाट मानिस आवतजावत गर्ने सहर भए पनि इटहरीमै उत्पादित कृषि उपजले बजार पाउन सकेको छैन। यहाँका ठूला उद्योग, होटल बन्द हुँदा किसानको उत्पादन बिकेन।

त्यसका बाबजुद आवश्यक मल बिउ किन्न पनि नपाएको र बैंक तथा सरकारले दिने सरल ऋण तथा अनुदान पनि सहज रूपमा नपाएको किसानको गुनासो छ।
काठमाडौं : पूर्व–पश्चिम राजमार्ग अन्तर्गतको कमला–कञ्चनपुर सडक खण्डको विस्तारको जिम्मा चाइना रेल्वे नम्बर २ ग्रुपले प्राप्त गरेको छ। सडक विस्तारका लागि आर्थिक प्रस्ताव खोल्दा न्यून रकम कबुल गर्ने कम्पनीले पेस गरेको अनुभव दस्तावेज फर्जी भेटिएकाले चाइना रेल्वे नम्बर २ ग्रुपसँग ठेक्का सम्झौता गर्न लागिएको सडक विभाग आयोजना निर्देशनालय (एडीबी) ले जानकारी दिएको छ। बोलपत्रको सर्तानुसार ठेक्का प्रक्रियामा सहभागी हुने कम्पनीले विगत ५ वर्षभित्र आयोजनाको कुल लागतको ४० प्रतिशत रकम बराबरका दुई वटा सडक बनाएको हुनुपर्छ।

निर्देशनालयले ८६.८२ किलोमिटर यो सडकखण्डलाई दुई प्याकेजमा विभाजन गरी ठेक्का आह्वान गरेको थियो। यो सडक विस्तारका दुई प्याकेज कञ्चनपुर–कुशाहा खण्डको ४० किलोमिटर र कुशाहा–कमला खण्ड ४७ किलोमिटरका लागि २०७५ भदौ २७ गते बोलपत्र आह्वान गरिएको थियो। यी दुवै प्याकेजमा तियानयुआनले न्यून रकम कबुल गरेको थियो। तर, तियानयुआनले पेस गरेको अनुभव दस्तावेज फर्जी भेटिएकाले उक्त कम्पनी पछि थोरै रकम प्रस्ताव गर्ने चाइना रेल्वेसँग सम्झौता अघि बढाउन लागिएको निर्देशनालयका उपनिर्देशक सुरेश पौडेलले बताए। ‘अब कमला–कञ्चनपुर सडक विस्तारका लागि चाइना रेल्वेसँग सम्झौता हुनेछ’, पौडलले भने, ‘एक साताभित्रमा सम्झौता गरिनेछ। चाइना रेल्वेले दुवै प्याकेजका लागि करिब १६ अर्ब रुपैयाँ बराबरको ठेक्का रकम प्रस्ताव गरेको छ।

पूर्व–पश्चिम राजमार्गअन्तर्गतको कमला–कञ्चनपुर सडक खण्ड एसियाली विकास बैंक (एडीबी)को ऋण सहयोगमा विस्तार गरिनेछ। एडीबीले १८ करोड ५० लाख अमेरिकी डलर उपलब्ध गराएको छ। एडीबी र नेपालबीच ३२ वर्षका लागि १.५ प्रतिशत ब्याजमा ऋण उपलब्ध गराउने सम्झौता भइसकेको छ।

बोलपत्र दस्तावेज अनुसार निर्माण कम्पनीले साढे तीन वर्षभित्रमा विस्तार प्रक्रिया सम्पन्न गर्नुपर्ने हुन्छ। सडक निर्माण गर्ने कम्पनीले पाँच वर्षसम्म सडकको मर्मत पनि गर्नुपर्नेछ। ठेकेदार कम्पनीलाई नै मर्मतको जिम्मा दिँदा निर्माणको समयमा हुने त्रुटि न्यूनीकरण गर्न सहयोगी हुन्छ। यसले गर्दा ठेकेदार स्तरीय काम गर्न बाध्य हुन्छन्। पूर्व–पश्चिम राजमार्ग नेपालको प्रमुख यातायात सडक हो। बढ्दो सवारीसँगै सडक आसपासका क्षेत्रमा सवारी दुर्घटना बढ्दो छ। २०१९ सालमा निर्माण गरिएको सडक मर्मतसम्भार नहुँदा जीर्ण हुँदै गएको छ। यसले सवारीको इन्धन र पाटपुर्जाको लागत बढाइरहेको विज्ञको भनाइ छ। राजमार्गलाई एसियाली राजमार्ग स्तरमा विस्तार गरिनेछ। नयाँ बन्ने सडक चार लेनको हुनेछ।

दायाँ र बायाँ भागलाई एक अर्काबाट छुट्याउन तीन मिटरको मेडियन (सडकको बिचमा छाडिने खाली भाग) बनाइनेछ। विस्तारित सडक दुईतर्फ सात÷सात मिटरको हुनेछ। एउटा लेन साढे तीन मिटर चौडा हुनेछ।

निर्देशनालयका अनुसार घना बस्ती क्षेत्रमा सडक ५० मिटरसम्म फराकिलो हुनेछ। सडकखण्डको छेउमा रहेका बस्तीका लागि ‘सर्भिस लेन’ निर्माण गरिनेछ। १९.१ किलोमिटर सडकमा सर्भिस लेन रहने र यो सडकको दायाँ र बायाँ साढे ६ मिटरको हुनेछ। बिग्रेका सवारी रोक्न साढे दुई मिटरको पक्की बाटो पनि निर्माण गरिनेछ। मुख्य सडकको दुईतर्फ चार/चार मिटर ठाउँ हरियालीका लागि छुट्टयाइनेछ उक्त भागमा बिरुवा रोपेर सडकलाई हरियो बनाउने निर्देशनालयको योजना छ। साथै, सडकको दायाँ र बायाँ तीन/तीन मिटरको फुटपाथ निर्माण गरिनेछ। स्थानीय पैदलयात्रीको सहजताका लागि फुटपाथ बनाइने भएको हो।

निर्देशनालयका अनुसार पातलो बस्ती भएका स्थानमा २४ मिटर चौडाइको सडक हुनेछ। उक्त खण्ड ६७.७ किलोमिटर लामो छ। सडक दायाँ र बायाँ दुई/दुई लेन गरी चार लेनको हुनेछ। दायाँ र बायाँ भागलाई एक अर्काबाट छुट्याउन तीन मिटरको मेडियन बनाइनेछ। बिग्रेका सवारी रोक्न साढे दुई मिटरको पक्की बाटो पनि निर्माण गरिनेछ। उक्त खण्डमा सर्भिस लेन निर्माण गरिने निर्देशनालयले जनाएको छ।

विस्तारित सडकमा विशेष ट्राफिक नियन्त्रण प्रणाली पनि प्रयोगमा ल्याइनेछ। त्यसका लागि निर्देशनालयले लहान, रुपनी, गोलबजार र मिर्चिया तोकेको छ। सडकमा आठ अन्डरपास, दुई ओभरपास, दुई पैदल यात्री पुल निर्माण गरिनेछ। अन्य स्थानको तुलनामा घना बस्ती भएकोे लहान र मिर्चिया ओभरपास बनाइनेछ। राजमार्गमा चल्ने गाडी ओभरपासबाट गुड्नेछन्। भने स्थानीय सवारी ओभरपासको तलबाट चल्नेछन्। यसरी ओभरपास निर्माण गर्दा स्थानीय सवारीले राजमार्गका सवारी आगमनलाई बाधा नपुग्ने निर्देशनालयको ठम्याइ छ। बस स्टप पनि मुख्य सडकबाट अलिक दुरीमा बनाइनेछ। यसरी बस स्टप निर्माण ट्राफिक जाम र सवारी जुध्ने जोखिम न्यूनीकरण हुने निर्देशनालयको अनुमान छ।
पोखरा : फेवातालको सिरानमा ताल पुरिएर बनेको जमिनमा स्थानीयले लकडाउनको मौका छोपी धान रोपेका छन्। ७ वर्ष अघिसम्म ताल रहेको क्षेत्र पछिल्लो समयमा पुरिएर जमिन बनेको हो। त्यही क्षेत्रमा लकडाउनको मौका छोपी स्थानीयले धान रोपेका हुन्।

पोखरा महानगरपालिकाले ताल पुरिएर बनेको जमिनको माटो निकालेर पहिलेकै अवस्थामा ताल पुर्‍याउन गत वैशाखमा माटो निकाल्न एक निजी कम्पनीलाई जिम्मा दिएको थियो। ताल पुरिएर बनेको जमिनको माटो झिक्ने जिम्मा पाएको कम्पनीले तालबाट झिकेको माटो तालकै सिरानको सिमसार क्षेत्र पुर्न स्थानीयलाई बिक्री गरेको समाचार आएपछि माटो झिक्न महानगरले रोकोको थियो। त्यही माटो झिक्दा झिक्दै छाडिएको तालपुरिएर बनेको जमिनमा अहिले धान रोपिएको छ। पोखरा १८ खापौदी नजिकै फेवाको सिरानमा करिब ७/८ वर्षको अवधिमा ताल पुरिएर करिब तीन सय रोपनी जमिन देखिएको स्थानीय ज्ञानबहादुर जलारी बताउँछन्।

ताल पुरिएर बनेको जमिनमा अक्रिमण गरी धान रोपाइँ भएको विषयमा पोखरा महानरपालिकाका मेयर मानबहादुर जीसीसँग जिज्ञासा राख्दा यस विषयमा आफूलाई जानकारी नभएको बताए। तालले पुरेर बनेको क्षेत्र ताल नै बनाउन पहिले माटो झिक्ने काम भएर रोकिएको र पुर्न माटो झिक्ने प्रक्रियामै रहेका बेला धान रोप्नु मुर्खता भएको उनले बताए।

पोखरा महानगरपालिका १८ का वडा अध्यक्ष रणबहादुर थापाले ताल पुरिएर बनेको जमिनमा किसानले धान रोपेको बताए। ताललाई पुरानै अवस्थामा पुर्‍याउन माटो झिक्ने काम हुँदाहुँदै बिचैमा रोकिएपछि किसानले नरोप्न अनुरोध गर्दा खाद्यान्न संकटका बेला धान रोपेको उनले सुनाए।

रामसार क्षेत्रमा सूचीकृत पोखराको फेवाताल प्राकृतिक र मानवीय व्यवहारका कारण साँगुरिँदै गएको छ। वर्षा याममा ठूलो परिमाणमा गेग्रयान, कमेरो र माटो थुप्रिँदै जाँदा ताल संकटमा परको हो। जलाधार क्षेत्रमा जाने पहिरो खहरे खोला हुँदै तालको मुख्य स्रोत हर्पन खोलामा मसिएर तालमा थुप्रिन्छ।

फेवातालको मुहानबाट तालमा प्रत्येक वर्ष एक लाख ४२ हजार मेट्रिक टन गेग्रयान थुप्रिँदै आएको विभिन्न अध्ययनले देखाएको छ। नापी विभागको अभिलेखमा सन् १९५७ को नापीअनुसार लगभग २२ हजार रोपनीमा फैलिएको फेवाताल सन् २००० सम्म आइपुग्दा क्षेत्रफल घटेर ९ हजार ९ सय ५५ रोपानीमा सीमित रहेको उल्लेख छ।

पछिल्लो समयमा गण्डकी प्रदेश सरकार र पोखरा महानगरपालिकाले ताल पुरिने क्रम रोक्न तालको पानीको स्रोत रहेका खोला, खहरे खोलामा सिल्टेसन पोखरी निर्माण काम गरिएको छ। पोखरा महानगरपालिकाले गण्डकी प्रदेश सरकारसँगको समन्वयमा २८ करोड १६ लाखको लागतमा पाँचवटा सिल्टेसन पोखरी निर्माण कार्य भएको हो। फेवातालको सिरान घाँटीछिना, अँधेरी खोला, लौरुक खोला र बेतनी खोलामा सिल्टेसन ड्याम निर्माणको काम कुनै सकिसकेको छ त कुनैमा काम अन्तिमचरणमा पुगेको छ। पछिल्लो समयमा ताल संरक्षणमा प्रदेश सरकार र महानगरपालिकाले केही प्रयास गरे पनि अतिक्रमणमा परेको जमिन संरक्षणमा भने अझै काम हुन नसकेको नागरिक समाजका अगुवाले बताएका छन्। फेवातालको सिमाङकनसमेत अहिलेसम्म हुन सकेको छैन।
स्याङजा : स्याङ्जाका व्यवसायीले लकडाउन अवधिको ब्याजमा पाँच प्रतिशत छुटको माग गर्दै प्रमुख जिल्ला अधिकारीमार्फत आइतबार नेपाल सरकारलाई ज्ञापन बुझाएका छन्। लकडाउनले व्यवसायमा असर गरेकाले पाँच प्रतिशत छुटको मागसँगै बैंक तथा वित्तीय संस्थाले व्यवसायीलाई आतंकित नपार्न आग्रह गरेका छन्।

जिल्ला उद्योग वाणिज्य संघसहित पाँच नगर उद्योग वाणिज्य संघको वालिङमा बसेको संयुक्त बैठकले प्रमुख जिल्ला अधिकारी गंगाबहादुर क्षेत्रीमार्फत नेपाल सरकारलाई ज्ञापनपत्र बुझाएका हुन्।

ज्ञापनपत्र बुझाउँदै स्याङ्जा जिल्ला उद्योग वाणिज्य संघका अध्यक्ष विक्रान्तकुमार श्रेष्ठ (सूवर्ण) ले लकडाउनका कारण व्यापार व्यवसाय अत्यन्तै सिथिल भएका कारण व्यवसायीले साँवा ब्याज बुझाउन नसक्ने भन्दै यसमा राज्यको ध्यान पुग्न जरुरी रहेको बताए।

श्रेष्ठसहित वालिङ उद्योग वाणिज्य संघका अध्यक्ष शोभाकान्त पौडेल, भीरकोटका अध्यक्ष भक्तबहादुर केसी, गल्याङका अध्यक्ष यज्ञप्रसाद अर्याल र चापाकोटका अध्यक्ष मणिप्रसाद खनालको संयुक्त हस्ताक्षर भएको विज्ञप्तीमा व्यवसायीका समस्या विश्लेषण, व्यवसायिक उत्थानका लागि साझा धारणासहित नेपाल सरकारसँग माग गरेका हुन्।

८० प्रतिशत व्यवसायीले बैंक कर्जा लिएर व्यवसाय सञ्चालन गरेकाले समस्या भएको उनीहरुले बताएका छन्।

ज्ञापन पत्रमा बैंक तथा वित्तिय संस्थाले फोन एवं घरदैलो गरी व्यवसायी आतंकित पार्ने कार्य गरेकाले त्यसलाई तत्काल रोक्न सुझाव दिइएको छ। अख्तियार दुरुपयोग अनुसन्धान आयोगको ऐनलाई निजी क्षेत्रसमेत नियन्त्रण गर्नेगरी संशोधन गर्न लागिएकोमा ध्यानाकर्षण गराउँदै व्यवासीले हतोत्साही बनाउने कार्य नगर्न आग्रह गरेका छन्।
बुटवल : नेपालगञ्ज उपमहानगरपालिकाले चालु आर्थिक वर्षको बजेटमा ५३ प्रतिशत पूर्वाधार निर्माणमा छुट्याएको छ। पूर्वाधारमध्ये पनि धेरै बजेट सडकमै छ। स्वास्थ्यका लागि पाँच प्रतिशत पनि बजेट छैन। कोरोना महामारीपछि आइसोलेन अस्पताल, क्वारेन्टाइन बनाउनु पर्‍यो। स्वास्थ्य पूर्वाधार नै नभएपछि क्याम्पसलाई क्वारेन्टाइन बनाइयो।

बुटवल उपमहानगरले स्वास्थ्यमा अझै कम २ प्रतिशत मात्रै बजेट बिनियोजन गरेको छ। महामारीका बेला बुटवल उपमहानगरमा रहेका कुनै स्वास्थ्य चौकी आइसोलन अस्पताल बन्न सकेनन्। किनभने त्यहा पूर्वाधार नै छैन। बरु करोडौं खर्च गरेर अस्थायी अस्पताल निर्माण भयो। रंगशालाको भवनलाई आइसोलेन अस्पताल बनाउनु पर्‍यो। भत्काउनुपर्ने संरचनामा करोडौं खर्च भयो।

कोरोना महामारीको पाठ सिक्दै स्थानीय तहले बजेटका प्राथमिकतामा परिवर्तन गरेका छन्। टोल समितिबाट माग भएका योजनासमेत फेरिएपछि पालिकाको बजेट स्वास्थ्य, शिक्षा, कृषि र रोजगार केन्द्रित छन्। पूर्वाधारतर्फका काम पनि स्वास्थ्य चौकीको भवन, सामुदायिक भवन निर्माणमा राखिँदैछ। स्थानीय तहलाई बजेटको स्वरूप परिवर्तनका लागि संघीय अर्थ मन्त्रालयले समेत निर्देशनसहित खाका नै पठाएको छ। सोही खाकामा रहेर स्थानीय तहले नीति, कार्यक्रम र बजेटको तयारी गरिरहेका छन्।

रूपन्देहीको सैनामैना नगरपालिकाले स्वास्थ्यचौकीको भवन निर्माणलाई प्राथमिकतामा राखेको छ। नगरप्रमुख चित्रबहादुर केसीले कोरोना महामारीले पाठ सिकाएको भन्दै नीति तथा कार्यक्रममा आर्थिक वर्ष स्वास्थ्य संस्थाको स्तरोन्नति, पूर्वाधार विकास, जनशक्ति व्यवस्था र सेवाको समतामूलक पहुँच एवं गुणस्तर वृद्घि गर्न स्वास्थ्य क्षेत्रको पुनर्संरचनामा जोड दिएका छन्। ‘सडकभन्दा स्वास्थ्य महत्वपूर्ण रहेछ भन्ने महामारीले पुष्टि गर्‍यो’, उनले भने।

प्रदेश ५ का सबै स्थानीय तहले स्वास्थ्य क्षेत्रमा निकै कम बजेट छुट्याउँदै आएका थिए। संघ, प्रदेशको बजेटमा समेत सोही प्रवृति छ। अहिले संघीय सरकारदेखि नै बजेटका प्राथमिकता फेरिएका छन्। पाल्पा पर्यटन विकास केन्द्र र चाँदनी नेपालले स्थानीय तहको बजेटमाथि गरेको एक अध्ययनले स्वास्थ्यको बजेट नगन्य छ। विपद् व्यवस्थापनमा त झन स्थानीय तह अनुदार छन्।

रूपन्देहीको सम्मरीमाई गाउँपालिकाले स्वास्थ्यतर्फ एक प्रतिशत पनि रकम बिनियोजन गरेको छैन। अघिल्लो आर्थिक वर्षका २ प्रतिशत बजेट स्वास्थ्यमा राखेको सम्मरीमाईले चालु वर्ष शून्यमा झारेको हो। त्यहाँको करिब ४७ प्रतिशत बजेट सडक ग्राभेल, कालोपत्रे र नयाँ सडक तथा भवन निर्माणमा केन्द्रित छ। जनप्रतिनिधिले व्यक्तिगत लाभका लागि समेत पूर्वाधार निर्माणलाई जोड दिने गरेको सरोकारवाला बताउँछन्। सम्मरीमाईले विपद् व्यवस्थामा बजेट नै बिनियोजन गरेको छैन। बुटवल उपमहानगरले पनि विपद्मा बजेट राखेको छैन। दुवै तह बाढी प्रभावित क्षेत्र हुन्।

कपिलवस्तु नगरपालिकाले पूर्वाधारमा ९० प्रतिशत बजेट बिनियोजन गरेको छ। स्वास्थ्यमा एक प्रतिशत मात्रै बजेट बिनियोजन भएको छ। विपद् व्यवस्थामा एक प्रतिशतभन्दा कम छ। स्वास्थ्य पूर्वाधार नभएकाले कोरोना महामारी रोकथाममा कपिलवस्तुलाई हम्मेहम्मे छ।

पाल्पाका पूर्व जिविस सभापति झपेन्द्र जीसी सडक निर्माणलाई पूर्वाधारको पनि पूर्वाधार मान्दा धेरै बजेट त्यता खर्च भएको बताउँछन्। ‘सडक निर्माण जनताको पनि माग हो’, उनी भन्छन्, ‘तर अव सडक मात्रै होइन स्वास्थ्य पूर्वाधार र कृषि उद्यमको ग्यारेन्टी हुने बजेट बनाउनुपर्छ।’

नेपालगञ्ज उपमहानगरले आगामी वर्षको बजेटमा स्वास्थ्य र कृषिमा बजेट केन्द्रित गरेको छ। नगर उपप्रमुख उमा थापा मगरका अनुसार कृषि र स्वास्थ्यलाई जोड दिएर बजेटको तयारी भइरहेको छ। असार १० गते नेपालगञ्जले पनि बजेट ल्याउँदैछ। ‘अहिले सडक पूर्वाधारभन्दा पनि स्वास्थ्य र कृषि केन्द्रित बजेट प्रस्ताव गरिएको छ’, उनले भनिन्।

बजेटको तयारी गरिरहेको बुटवल उपमहानगरपालिकाले वडाहरूमा टोल संस्थाका पदाधिकारीको सहभागितामा मात्रै योजना छनोटको छलफल चलायो। विगतमा टोल भेलाबाट छानिएका योजना वडा भेलामा पुग्थे। कोरोना महामारीका कारण भीडभाड हुनेगरी टोलभेला गरिएन्। वडाभेलामा विगतमा जस्तो योजना माग गरिएनन्। बुटवल वडा नम्बर १४ को भेलामा सहभागीले विगतको जस्तो सडक कालोपत्रे, नाली र कल्वर्ट निर्माणका योजना पेश गरेनन्।

वडा भेलाबाट यो पटक तरकारी उत्पादनको पकेट क्षेत्र बनाउने, कृषि उपज बिक्रीका लागि बजार निर्माण गर्ने, किसानलाई व्यावसायिक कृषिमा लगाउने योजना माग भए। वडाध्यक्ष दधिराम न्यौपाने भन्छन्, ‘जनस्तरबाटै उत्पादनमूलक काममा बजेट बिनियोजन गर्नुपर्‍यो भन्ने माग भयो। पूर्वाधार निर्माण प्राथमिकतामा परेनन्।’

बुटवल उपमहानगरको चालु आर्थिक वर्षको बजेटको करिब ४० प्रतिशत सडक पूर्वाधारमा छुट्याइएको छ। पूर्वाधारमा पनि सडक कालोपत्रे, नाली निर्माण नै प्राथमिकतामा पर्थे। ग्रामीणतर्फका नगरवासीसमेत सडक नै बनाउनुपर्छ भन्थे। अहिले कुलो सुधार गर्नुपर्ने, नहरमा सिँचाइको व्यवस्था हुनुपर्ने भन्ने योजनामा पुगेका छन्।

कोरोना महामारीले आर्थिक संकट व्यहोरिरहेको मुलुकमा उत्पादनमूलक काम महत्वपूर्ण हुन्छ। नागरिकस्तरबाट नै उत्पादनमा जोड दिइएकाले नगरपालिकालाई योजना छनोटमा समेत सहयोग पुगेको छ।

‘अहिले राजस्व संकलन पनि कम भएकाले बजेटको आकार घट्नेछ, पूर्वाधार नभई उत्पादनमूलक र रोजगारमा बजेट केन्द्रित हुनेछ’, बुटवल नगरप्रमुख शिवराज सुवेदीले भने।

पूर्व जिविस सभापति जीसी स्वास्थ्य पूर्वाधारमा जोड दिन स्थानीय तहलाई सुझाव दिन्छन्। ‘स्वास्थ्यका पूर्वाधार बनाउँदा यस्तै महामारी विरुद्घ लड्न सजिलो हुन्छ’, उनले भने। कृषितर्फ अनुदान दिने कार्यक्रम भने नल्याउन उनको सुझाव छ। नगद अनुदानले किसान उत्साहित नहुने भन्दै मल, बीउ, ऋणमा सहुलियत दिनुपर्ने उनी बताउँछन्। कृषि फसल बिक्री ग्यारेन्टी गरे आर्थिक संकटसँग जुध्न किसानले नै मद्दत गर्ने उनको भनाइ छ।

मायादेवी गाउँपालिकाका प्रशासकीय अधिकृत विष्णुप्रसाद ढुंगानाले अर्थ मन्त्रालयले बजेटका प्राथमिकता सूचीको नमुना पठाएकाले त्यसै अनुरूप बजेट बन्ने बताउँछन्। सो सूचीमा स्वास्थ्य, शिक्षा र रोजगारीका कार्यक्रमलाई जोड दिइएको छ। कृषिलाई रोजगारसँग जोड्ने कार्यक्रम स्थानीय तहको बजेटमा आउनेछन्।

प्रदेशले बढायो ३० प्रतिशत
प्रदेश ५ ले असार १ गते ल्याएको बजेटमा सामाजिक विकासतर्फ ३० प्रतिशत बजेट बढाएको छ। कोरोना महामारीसँग जुध्न छुट्टै एक अर्ब बजेट राखेको प्रदेशले सामाजिक विकास मन्त्रालयको बजेटलाई ५ अर्ब ६७ करोड पुर्‍याएको हो।

प्रदेशको बजेटमा पनि अस्पतालका पूर्वाधार विकास नै प्राथमिकतामा छन्। सीममूलक प्राविधिक शिक्षा, रोजगारी सिर्जनालाई बजेटले जोड दिएको छ। मुख्यमन्त्री शंकर पोखरेलले हरेक जिल्लामा अस्पतालको शैया बढाउने, महामारीका बिरामी उपचार गर्ने छुट्टै अस्पताल निर्माणका लागि करोडौं बजेट बिनियोजन गरेका छन्। कृषिमा पनि रोजगारी जोड्दै करिब ५ अर्ब बजेट बिनियोजन भएको छ।

भैरहवा–लुम्बिनी सडक खण्डको निर्माण रोकिएर अलपत्र पुल । तस्बिर : अन्‍नपूर्ण
काठमाडौं : नेपालीको औसत आयु ७०.५ वर्ष छ। तर, वैदेशिक रोजगारीमा जाने नेपाली औसत त्यसको आधा उमेरमा बित्छन्। यसरी अकालमा ज्यान गुमाउनेको संख्या बढ्दो देखिएको छ।

वैदेशिक रोजगार बोर्डका अनुसार १८ देखि ४० वर्ष उमेरका व्यक्ति काम गर्न विदेश जान्छन्। बर्सेनि ठूलो मात्रामा हुने मृत्यु पनि यही समूहको हो। पछिल्लो एक दशकमा करिब ९ हजार नेपाली कामदारले विदेशमा ज्यान गुमाएको बोर्डले जनाएको छ। उसले श्रम स्वीकृति नलिई विदेश जाने र अन्य भिसामा गएकाको तथ्यांक राख्दैन।

सरकारले बाध्यात्मक वैदेशिक रोजगारी अन्त्य गर्ने घोषणा ग¥यो। तर, स्वदेशमा पर्याप्त रोजगारी सिर्जना गर्न नसक्दा नेपालबाट बर्सेनि ४ लाख ५० हजार कामदार विदेश जान बाध्य छन्। तीमध्ये दैनिक तीन जनाको पार्थिव–शरीर बाकसमा आउने गरेको छ।

श्रमविज्ञ डा. गणेशमान गुरुङका अनुसार वैदेशिक रोजगारीका क्रममा हुने मृत्युको वास्तविक तथ्य पहिचान हुन सकेको छैन। शव पोस्टमार्टम नगरी पठाइने गरेकाले मृत्युको कारण खुल्न नसकेको हो। स्वदेश ल्याएपछि पनि सरकारले पोस्टमार्टम नगरी आफन्तलाई पार्थिव–शरीर बुझाउने गरेको छ। श्रम सम्झौता हुँदा बिमाबाट पोस्टमार्टम गर्ने व्यवस्था गर्न सके मात्रै पनि मृत्युको तथ्य पत्ता लाग्ने श्रमविज्ञ गुरुङको भनाइ छ।



सर्वोच्च अदालतले २०७४ कात्तिकमा मृत्युको कारण खोज्न आदेश दिए पनि कार्यान्वयन गर्न सरकारले चासो दिएको छैन। त्यसो त सरकारले सोही वर्ष पाटन स्वास्थ्य विज्ञान प्रतिष्ठानका प्रा. डा. केदार बरालको संयोजकत्वमा कार्यदल गठन गरेको थियो। कार्यदलले मृत्युको कारण र रहस्य पत्ता लगाउन अनुसन्धान गरे पनि निचोड निकाल्न सकेको थिएन।

अनुसन्धानकर्ता रामेश्वर नेपालले श्रम गन्तव्य मुलुकमा हुने मृत्युको कारण पत्ता लगाउन अनिवार्य पोस्टमार्टम गराउनेदेखि सुरक्षाका विभिन्न उपाय अपनाउन आदेश दिए पनि सरकारले कार्यान्वयन गर्न चासो नदिनु दुःखद् भएको बताए।

कार्यस्थलमा सुरक्षित वातावरण, अन्तर्राष्ट्रिय श्रम संगठनको निर्देशिकाअनुसार आराम, राम्रो बसोबासको व्यवस्थाबाट दुर्घटना न्यून गर्नुपर्ने भए पनि सरकारले त्यसतर्फ ध्यान दिन नसकेको विज्ञ बताउँछन्। त्यस्तै, धेरै र कमसल रक्सी खाने, पानी कम पिउने, समयमा खानपानको प्रबन्ध नहुँदा स्ट्रोक, हृदयघातजस्ता कारणले नेपालीले ज्यान गुमाइरहेका छन्। कार्यस्थलको असुरक्षा तथा अव्यवस्थित बसाइका कारण बर्सेनि नेपालीको ज्यान गइरहेको अनुसन्धानकर्ता नेपालले बताए।

यहाँ मेडिकल फिट भएर पनि उता विभिन्न कारणले मृत्यु हुने गरेको छ। चर्को गर्मी र अत्यधिक चिसोका कारण पनि नेपाली कामदारको मृत्यु हुने गरेको विज्ञ बताउँछन्। दिनभर ५५ डिग्री तापक्रमसम्ममा काम गर्ने र राति एसीमा सुत्ने प्रवृत्तिले गर्दा बिहान उठ्दा कतिपयको मृत्यु हुने गरेको विभिन्न अध्ययनले देखाएको छ। मलेसियामा सुतेकै अवस्थामा अचानक मृत्यु (सडेन डेथ) र कतारमा मुटुको कारण मृत्यु (कार्डियाक डेथ) हुने गरेको पाइएको छ।

प्रवासी नेपाली समन्वय समितिका अध्यक्ष कुलप्रसाद कार्कीले अभिमुखीकरण प्रभावकारी हुन नसक्दा गन्तव्य मुलुकमा कामदारको ज्यान जाने गरेको बताए। ‘स्वस्थ्य रहन के गर्नुपर्छ भन्ने विषयमा विशेष ध्यान दिनुपर्छ’, उनले भने, ‘अभिमुखीकरण मात्र नभई कार्यस्थलमा सुरक्षा, खानपान, बस्ने व्यवस्था, कामको प्रकृतिमा पनि भर पर्छ।’

काम गर्दाको सुरक्षा, बासस्थानको वातावरण, भेन्टिलेसन भए÷नभएको, खानेकुरा हाइजेनिक छ÷छैन भन्नेमा ध्यान दिनुपर्ने उनको भनाइ छ। उनले सडक कसरी पार गर्ने भन्ने विषयमा ट्राफिक ज्ञानबारे सचेतना अपनाउन सके दुर्घटना न्यूनीकरण गर्न सकिने सुझाए।

उनले अग्ला टावरमा चढ्नुपर्दा सुरक्षा र प्रशिक्षण दिनुपर्ने, जतिसुकै अनुभवी भए पनि लापरवाही नगर्ने बानीको विकास गर्न सके वैदेशिक रोजगारीमा मृत्यु रोक्न सकिने बताए। काम गर्दा सुरक्षा सामग्री प्रयोग गरे÷नगरेको अनुगमन गर्नुपर्ने, दूतावासले कामदारसँग समय–समयमा अन्तक्र्रिया गर्न सके पनि मृत्यु रोक्न सकिने उनको भनाइ छ।

बोर्डका कार्यकारी निर्देशक राजन श्रेष्ठले पछिल्लो समय कार्यस्थल सुरक्षा, तनाव व्यवस्थापन, कसरी स्वस्थ रहनेजस्ता विषयमा तालिम दिने योजना बनाइएको बताए। चाहनाविपरीत काम तथा कम पारिश्रमिक, पारिवारिक झमेलालगायत कारण पनि वैदेशिक रोजगारीमा मृत्यु हुने गरेको छ।
चरिकोट : पश्चिमी दोलखाको शैलुङ गाउँपालिकाले कोरोना सर्तकता र रोकथामका लागि आइतबारसम्म भएको सम्पूर्ण आम्दानी र खर्च सार्वजनिक गरेको छ ।&nbsp;कोरोना महामारीको सर्तकता र रोकथामको लागि बागमती प्रदेशमै पहिलोपटक दोलखाको शैलुङ गाउँपालिकाले आम्दानी खर्च सार्वजनिक गरेको हो ।&nbsp;

कोरोना महामारी सर्तकता र रोकथामका लागि शैलुङ गाउँपालिकाले पछिल्लो ४ महिनादेखि आइतबारसम्म ३८ लाख ९९ हजार पाँचसय ७० रुपैयाँ खर्च भएको शैलुङ गाउँपालिकाका अध्यक्ष भरत दुलालले जानकारी दिए ।

बागमती प्रदेशको अनुदान १० लाख र गाउँपालिकाको आन्तरिक स्रोत ३१ लाख ३३ हजार एकसय ६६ रुपैयाँ आम्दानी गरेको अध्यक्ष दुलालले जनाए ।&nbsp;नेपालमा कोरोना महामारी सर्तकता र रोकथाममा भएको खर्च सार्वजनिक गर्न आन्दोलन नै चलिरहेका बेला शैलुङ गाउँपालिकाले सार्वजनिक गरेको आम्दानी र खर्चको फेहरिस्तलाई निकै सकारात्मक रुपले दिइएको छ ।

गाउँपालिकाले सार्वजनिक गरेको विवरणअनुसार सबैभन्दा बढी क्वारेन्टाइन व्यवस्थापनको लागि खर्च भएको छ । क्वारेन्टाइन व्यवस्थापनका लागि मात्र शैलुङले १७ लाख ८४ हजार पाँचसय ९ रुपैयाँ खर्च गरिएको अध्यक्ष दुलालले बताए ।

पालिकाभर रहेको स्वास्थ्य संस्थालाई अनुदानस्वरुप ९ लाख, स्थानीय तहमा राहत वितरणका लागि ८ लाख तथा सो सामग्री ढुवानी र वडा कार्यालयको लागि एक लाख ६० हजार खर्च गरिएको छ ।&nbsp;गाउँपालिकाले प्रहरी चौकी व्यवस्थापनका लागि समेत एकलाख ७५ हजार अनुदान खर्च गरेको अध्यक्ष दुलालले जनाए ।&nbsp;

आरडीटी किट खरिद, बोलेरोभाडा र भ्रमण खर्च गरी ८० हजार ६१ सहित कूल ३८ लाख ९९ हजार पाँचसय ७० खर्च भई २ लाख ३३ हजार पाँचसय ९६ रुपैयाँ खर्च हुन बाँकी रहेको अध्यक्ष दुलालले जानकारी दिए ।&nbsp;शैलुङ गाउँपालिकाले सार्वजनिक गरेको आम्दानी खर्च पारदर्शीताको कारण जिल्लामा रहेका २ नगरपालिका र ६ गाउँपालिकाहरुलाई पनि आम्दानी खर्च सार्वजनिक गर्न दबाव परेको छ ।
&nbsp;
धनगढी :&nbsp;धनगढी उपमहानगरपालिकामा कुहिएको चामल आपूर्तिकर्ता फर्मलाई कालो सूचीमा सिफारिस गर्ने निर्णय गरेको छ। चामल आपूर्ति गर्ने ठाकुर ट्रेडलिंकलाई कालोसूचीमा निर्णय गरेको हो। उपमहानगरभित्र कोरोना भाइरस नियन्त्रण तथा व्यवस्थापनका लागि जारी लकडाउनमा राहत वितरण भइरहेका बेला कुहिएको चामल वितरणको गुनासो आएको थियो।

कुहिएको चामल राहत दिएको गुनासो आएपछि उपमहानगरले ५ सदस्यीय छानबिन समिति गठन गरेको थियो। उप–महानगरपालिकाले गठन गरेको समितिले आपूर्तिकर्ता ठाकुर ट्रेड लिंकलाई कारबाहीको सिफारिस गरेको पत्रकार सम्मेलन गरी जानकारी दिएको हो। उप–महानगरपालिकाबाट दोस्रो चरणको राहत आपूर्ति गर्ने ठेक्का धनगढीमा रहेको ठाकुर ट्रेड लिंकले लिएको थियो। उप–मकानगरका प्रवक्ता सन्तोष मुडभरीका अनुसार वडा नम्बर ५, ४ ,२ , र १ का लागि उपलब्ध गराएको चामलमध्ये २ सय क्वीन्टल गुणस्तरहीन रहेको भेटिएको बताए।

सार्वजनिक खरिद ऐन २०६३ को दफा ६३ को उपदफा १ को देहाय (ग) बमोजिम कालो सूचीअनुसार आपूर्तिकर्तालाई सुनुवाइको मौका प्रदान गरी कानुन बमोजिम कारबाहीको प्रक्रिया अघि बढाउने निर्णय भएको मुडभरीले जानकारी दिए। खरिद प्रक्रियामा कार्य गर्ने दायित्व भएका व्यक्तिले पनि लापबाही गरेको देखिएमा छानबिन समितिले प्रतिवेदनमा औंल्याएकाले त्यसका आधारमा संलग्न कर्मचारीहरूलाई स्पष्टिकरण सोधी कारबाहीको प्रक्रिया अगाडि बढाइने प्रवक्ता मुडभरीले बताए।

चामल आपूर्तिकर्तालाई तत्काल २ लाख रुपैयाँ जरीवाना गरे पनि मिलोमतो भएको भन्दै अख्तियार दुरपयोग आयोग अनुसन्धाको कार्यालयले कागजातसमेत नियन्त्रणमा लिएको छ। खरिद प्रक्रियामा दायित्व भएका कार्यालयका कर्मचारीहरूलाई पनि गलत भए नभएको बिषयमा स्पष्टिकरण सोध्ने निर्णय भएको धनगढी उप–महानगरपालिकाका प्रवक्ता सन्तोष मुडभरीले बताए। उपमहानगरमा कुहिएको चामल वितरण गरेको गुनासो आएपछि राहत वितरण रोकिएको छ।राहतमा कुहिएको चामल
काठमाडौं :&nbsp;कोरोना भाइरस महामारीका कारण सन् १९९० पछि पहिलो पटक मानव विकास सूचकांक ओरालो लाग्ने संयुक्त राष्ट्रसंघीय विकास कार्यक्रम (यूएनडीपी)ले जनाएको छ। शिक्षा, स्वास्थ्य, प्रतिव्यक्ति आय, जीवनस्तरका आधारमा मापन हुने मानव विकास सूचकांक उक्त सूचकांकका आधारमा मापन हुन लागेको तीन दशकपछि पहिलोपटक विश्वव्यापी रूपमै ओरालो लाग्न थालेको भन्दै यूएनडीपीले सबै राष्ट्रलाई सचेत गराएको छ।

पछिल्लो तीन दशकमा विश्वव्यापी वित्तीय संकटदेखि धेरै संकटपूर्ण अवस्था आए। हरेक संकटले विश्वव्यापी रूपमा हासिल गरिएको मानव विकासमा केही क्षति पुर्‍याए पनि कोरोना भाइरसको महामारीले विगतका संकटको तुलनामा शिक्षा, स्वास्थ्य सुविधा र आयमा तेब्बर ठूलो क्षति पुर्‍याएको यूएनडीपीका प्रशासक अकिम स्टिनरले उल्लेख गरेका छन्। उनले अहिलेको महामारीका कारण मानिसको आय आर्जनमा धक्का लाग्दा शिक्षा, स्वास्थ्य सेवा गुणस्तरीय जीवन तथा मानिसको सर्वांगीण विकासमा असर पर्ने उल्लेख गरेका छन्।

‘सबै क्षेत्रका धनी या गरिब सबैजसो देशमा मानव विकासमा अवरोह देखिएको छ,’ यूएनडीपीले भनेको छ, ‘कोरोना भाइरस संक्रमित तीन लाखभन्दा बढीले ज्यान गुमाइसकेका छन्। विश्वको प्रतिव्यक्ति आय यस वर्ष ४ प्रतिशतले घट्ने अनुमान गरिएको छ।’

विद्यालय बन्द रहेका कारण, खासगरी इन्टरनेटको सुविधा नभएका ठूलो संख्यामा विद्यार्थी विद्यालय शिक्षाको अवसरबाट वञ्चित हुनेछन्। यूएनडीपीले प्राथमिक कक्षाका ६० प्रतिशत विद्यार्थीको शिक्षा प्रभावित हुने उल्लेख गरेको छ। सन् १९८० पछि यति ठूलो संख्यामा विद्यार्थी विद्यालय शिक्षाबाट वञ्चित भएको देखिएको छैन। यी सबै असरको संयोजनले मानव विकासमा एकैपटक ठूलो गिरावट आउने भएको हो। यसले समावेशीता, लैंगिक समानता, रोजगारीको असुरक्षा, प्रजनन स्वास्थ्य, औसत आयुमा असर देखिन सक्छ।

कोभिड–१९ ले असमानता उच्च

विकासशील देशमा भने मानव विकासमा अझै ठूलो अवरोहले सामाजिक र आर्थिक असर देखिने आकलन गरिएको छ। मानव विकास सूचकांकको तल्लो लहरमा रहेका मुलुकमा ८६ प्रतिशत विद्यार्थी प्राथमिक शिक्षाबाट वञ्चित हुनेछन्, जबकि धनी र मानव विकास सूचकांकको उच्च लहरमा रहेका देशमा २० प्रतिशत बालबालिका सो अवसरबाट वञ्चित हुन सक्छन्। सम्बन्धित देशका सरकारले इन्टरनेटको सहज उपलब्धतामार्फत बालबालिकाले शिक्षा पाउने अधिकारलाई सुनिश्चित गर्न सुझाइएको छ।

निर्धारित, समतामूलक ढंगको सम्बोधनबाट कोभिड–१९ले सिर्जना गर्ने यस्ता असर न्यूनीकरण गर्न सक्नेछ। समतामूलक नीतिगत सम्बोधन अभावमा अवस्था अझै खराब हुन सक्छ। दूरशिक्षा, स्वास्थ्य (टेलि मेडिसिन) तथा घरबाट काम गर्न पनि इन्टरनेटमा पहुँच अपरिहार्य आवश्यकता भएको यूएनडीपीका मानव विकास प्रतिवेदन कार्यालयका पेड्रो कोन्सिसाओले भनेका छन्।

न्यून र मध्यम आय भएका मुलुकमा इन्टरनेट सबैको पहुँचमा पुर्‍याउने लागत अहिले कोभिड–१९ को प्रतिकार्यका लागि घोषणा भएका वित्तीय प्रोत्साहनको १ प्रतिशत मात्र हुन आउँछ। कोभिड–१९ को लम्बिँदो महामारीमा सामाजिक–आर्थिक प्रतिकार्य अत्यावश्यक कार्यमार्फत जनजीवन सामान्यीकरणका लागि संयुक्त राष्ट्रसंघले स्वास्थ्य प्रणालीको संरक्षण, सामाजिक सुरक्षाको बढावा, रोजगारी संरक्षण, साना मझौला उद्यमको संरक्षण, अनौपचारिक क्षेत्रमा कामदारको सुरक्षा, सबैलाई समेट्ने समष्टिगत आर्थिक नीति, सुशासन तथा सामाजिक एकता, शान्ति र सद्भाव कायम गर्न जोड दिएको छ।
काठमाडौं : आर्थिक वर्षको कृषिसम्बन्धी नीति तथा कार्यक्रमले अधिकांश पुरानै योजनालाई समावेश गरेको छ। सरकारले आगामी आर्थिक वर्षमा औंला गन्न लायक एक दुई कार्यक्रमबाहेक पुरानै कार्यक्रम दोहोर्‍याइएको छ।

राष्ट्रपति विद्यादेवी भण्डारीले सरकारको तर्फबाट आगामी आर्थिक वर्ष २०७७/७८ का लागि नीति तथा कार्यक्रम गत शुक्रबार सार्वजनिक गरेकी थिइन्। सार्वजनिक भएको नीति तथा कार्यक्रममा अधिकांश पुरानै कृषिसम्बन्धी कार्यक्रमलाई निरन्तरता दिइएको कृषि विज्ञले औल्याएका छन्। विज्ञहरूको बुझाईमा कृषिको नयाँ कार्यक्रम पुरानो बोतलमा नयाँ लेबल लगाएजस्तै रूपमा ल्याइएको छ।

कृषि विज्ञ डा. कृष्ण पौडेलले कृषिसम्बन्धी नीति तथा कार्यक्रमले किसानले भोग्दै आएको समस्यालाई सम्बोधन गर्न नसकेको बताए। ‘अहिलेको नीति तथा कार्यक्रम केटाकेटीले चित्र बनाएको जस्तो छ। पुरानै कार्यक्रमलाई टालटुल र गोलमटोल गरी ल्याइयो’, उनले भने,‘कुनै पनि विशेष क्षेत्रलाई प्राथमिकतामा राखेर परिणाम तोकेर योजनामा समावेश गरिएन्।’

हुन् पनि हो, नीति तथा कार्यक्रमले अहिलेको किसानले भोग्दै आएको समस्यालाई समाधान गर्ने खालको विशिष्टीकृत योजनालाई समावेश गर्न सकेको छैन। वर्तमान सरकारले उही पुरानो आत्मनिर्भर कार्यक्रमलाई फेरि दोहोराएको छ। पूर्व कृषिमन्त्री हरि पराजुलीकै कार्यकालमा आत्मनिर्भर कार्यक्रम ल्याइएको थियो। गत आर्थिक वर्ष २०६९÷७० तिरै ५ वर्षमा धान, गहुँ र मकैमा, २ वर्षमा तरकारीमा, ५ वर्षमा माछामासुमा र ७ वर्षमा फलफूलमा आत्मनिर्भर बन्ने योजना सार्वजनिक गरी कार्यान्वयनमा ल्याइएको थियो। तर, झण्डै ८ वर्ष बित्न लाग्दा पनि धान, मकै र गहुँमा मुलुक आत्मनिर्भर हुन सकेन्। तरकारी, फलफूल, माछामासुको अवस्था झनै विकराल छ। पराजुलीपछि २०७१÷७२ मा अर्का मन्त्री हरिबोल गजुरेलले पनि यो आत्मनिर्भर कार्यक्रमलाई निरन्तरता दिएका थिए। गत आर्थिक वर्षमा २५ अर्ब ७४ करोड ९० लाख रुपैयाँबराबरको पाँच लाख ३४ हजार टन चामल आयात भएको थियो। यस्तै सोही आर्थिक वर्षमा ६ अर्ब ८४ करोड ६० लाख रुपैयाँको दुई लाख ३५ हजार टन धान आयात भएको थियो। चालु आर्थिक वर्षको ६ महिनाको अवधिमा दुई अर्बको प्याज ६४ अर्बको लसुन, करिब डेढ अर्बको आलु, १६ करोड १० लाखको हरियो तरकारी र चार अर्ब ३२ करोड ९९ लाखको गोलभेडा आयात भएको थियो। २९ करोडको कागती र पाँच अर्ब ११ करोडको फलफूल तथा घर सजावट गर्ने १३ करोड ९० लाखको पुष्प र पुष्पजन्य बोटविरुवा आयात भएको थियो।

‘यसरी हामी आत्मनिर्भर कार्यक्रम हावाको भरमा घोषणा गर्छौं, तर कार्यान्वयन पक्ष फितलो हुँदा आत्मनिर्भरको साटो दिनानुदिन आयातदर बढेको बढ्यै छ,’ डा. पौडेलले भने। अहिले सरकारले फेरि कृषि उत्पादकत्वमा १० वर्षमा दोब्बर पार्ने घोषणा गरेको छ। तर कुन कुन बालीमा आत्मनिर्भर हुने हो त्यो भने खुलाएको छैन। पूर्व कृषिमन्त्री गजुरेलको कार्यकालमा कार्यान्वयनमा आएको प्रधानमन्त्री कृषि आधुनिकीकरण परियोजना वर्तमान मन्त्री घनश्याम भुसालभन्दा अघिका मन्त्री चक्रपाणी खनालको कालमा परिमार्जन गर्ने विषयलाई उठान गरिएको थियो। अहिले फेरि उक्त कार्यक्रमलाई परिमार्जन गर्ने घोषणा गरिएको छ। गजुरेलकै कार्यकालमा कार्यान्वयनमा ल्याइएको कृषि बिमा ७५ प्रतिशत अनुदानलाई अहिले पनि निरन्तरता दिइएको छ।

राष्ट्रिय कृषक समूह महासंघका पूर्व अध्यक्ष उद्घव अधिकारीका अनुसार बिमा अनुदानलाई शतप्रतिशत गर्न सकिएको भए किसानका लागि आकर्षक कार्यक्रम हुन सक्थ्यो। ‘बिउ, मल, सिँचाइ, शित घर, कृषि औजार, बजारीकरण, भण्डारण, प्रशोधन केन्द्रमा अनुुदान पनि पुरानै हो’, अधिकारीले भने,‘प्राविधिक सेवा पनि पहिले नै आएको हो। तर सक्कली किसानले यस्ता कुनै पनि क्षेत्रमा सुविधा पाएका छैनन्।’ अधिकारीकाअनुसार पूर्वमन्त्री खनालको समयमा अनुदानलाई पारदर्शी बनाउन अध्ययनका साथै अनुदानमा निकै कडाई गरिएको थियो। वर्तमान मन्त्री भुसालको समयमा पनि यसलाई किसान तहसम्म पुर्‍याउने दावी गरिएको छ। सरकारले केही बालीको समर्थन मूल्य तोक्ने विषयलाई उठाएको छ। तर समर्थन मूल्यमा बिक्री नहुँदा उक्त उत्पादन खरिद गर्ने र भण्डारण गरी राख्ने क्षमता सरकारसँग छैन। समर्थन मूल्य तोकिएको धान बिक्री नहुँदा कुल उत्पादनको २५ प्रतिशत मात्रै खरिद गर्न र भण्डारण गर्न सक्ने भण्डार गृह सरकारसँग नभएको अवस्थामा अन्य बालीको समर्थन मूल्य तोकेर किसान लाभान्वित हुन्छन् भनेर सरकारको दावी गलत हुन सक्ने विज्ञको भनाइ छ। कुल उत्पादनको २५ प्रतिशतको परिमाणमा धान मात्रै खरिद गर्न सरकारले ३० अर्ब रुपैयाँ खर्चिनुपर्छ। यस्तै एउटा भण्डार गृह निर्माण गर्न १ अर्बको लगानी गर्नुपर्छ।

बाँझो जग्गा ७ लाख हेक्टर छ। बाँझो जग्गा प्रयोगमा ल्याउने विषय गजुरेलकै कार्यकालमा ल्याइएको हो। तर, सफल रुपमा कार्यान्वयनमा आउन सकेन। यस्तै खनालले भूमि बैंकको खाका तयार पारे पनि त्यसले मूर्त रुप लिन सकेन। किसानको सूचीकरणको विषय पनि गजुरेलकै कार्यकालमा आइसकेको हो।

विज्ञका अनुसार नेपाल कृषि अनुसन्धान परिषद् (नार्क)लाई हाइब्रिड जातका बिउ उत्पादन गर्न दिने विषय नौलो हो। यस्तै सबै प्रदेशमा एग्रिकल्चर तथा लाइभस्टक एक्सलेन्स सेन्टर कार्यक्रम नयाँ हो। त्यस्तै एउटा प्रयोजनका लागि एक तह वा निकायबाट मात्र अनुदान उपलब्ध गराउन विषय नौलो हो।
&nbsp;
काठमाडौं : नेपाल विद्युत् प्राधिकरणले विद्युत् महसुल संकलनका लागि नयाँ आचारसंहिता जारी गरेपछि अधिराज्यभरका महसुल केन्द्र खुलेका छन्। कोरोना प्रभावित वा अन्य क्षेत्रमा बढी सतर्कता अपनाएर भए पनि महसुल संकलन सुरु गरिएको प्राधिकरणका कार्यकारी निर्देशक कुलमान घिसिङले जानकारी दिए। प्राधिकरण सञ्चालनका लागि रकम उठाउनु अतिआवश्यक भएकाले पनि नयाँ आचारसंहिता बनाएर महसुल उठाउन थालिएको घिसिङले बताए। घिसिङले भने, ‘लकडाउनमा पनि ५० प्रतिशतभन्दा बढी कर्मचारी फिल्डमा छन्। उनीहरुलाई तलब भत्ता खुवाउनु पर्‍यो, भारत तथा निजी प्रवद्र्घकहरूलाई विद्युत् खरिद वापतको रकम दिनुपर्‍यो। यसका लागि सरकारले पैसा दिने होइन। सुरक्षाका उपाय अपनाएर महसुल केन्द्र खोल्नुको विकल्प छैन।’

गत वैशाख २१ गतेबाट नयाँ आचारसंहिता जारी भएको र वैशाख २४ गतेबाट नै महसुल केन्द्रहरू खुल्न थालेको प्राधिकरणका प्रवक्ता प्रबल अधिकारीले बताए। सातै प्रदेशका विद्युत् वितरण तथा महसुल काउन्टर खुलेको र बिल भुक्तानीका लागि उल्लेख्य रूपमा उपभोक्ताकोे सहभागिता रहेको अधिकारीले अन्नपूर्ण पोस्ट्लाई बताए।

नियमित अवस्थामा उड्ने रकमको करिब ५० प्रतिशत रकम हरेक दिन उठिरहेको प्राधिकरणले जानकारी दिएको छ। कुनै वितरण केन्द्रमा दैनिक १ करोड रुपैयाँसम्म विद्युत् महसुल उठ्ने गरेको कार्यकारी निर्देशकले जानकारी दिए। प्राधिकरणले अहिले ठूला ग्राहकलाई चेकको माध्यमबाट नै महसुल तिर्न भनेको छ। कोरोनाका कारण प्राधिकरणले विद्युतीय भुक्तानी प्रणालीमार्फत महसुल तिर्न आग्रह गरे पनि प्रविधिको पहुँच र प्रविधिमा जानकार नहुँदा करिब १० प्रतिशत मात्र रकम उठ्न सकेको बताइएको छ।

संक्रमित बढेका जिल्लामा स्थानीय रूपमा नै क्षेत्र प्रमुख वा शाखा प्रमुख अधिकारीहरूलाई त्यहाँको महसुल काउन्टर कसरी सञ्चालन गर्ने भन्ने अधिकार दिइएको प्राधिकरणले जनाएको छ।

चैत ११ यता जारी लकडाउनका कारण विद्युत्को माग पनि २० प्रतिशत घटेको र खपत भएको विद्युत्को महसुल पनि उठ्न नसक्दा प्राधिकरणको राजस्व संकलनमा असर परिरहेको छ। राजस्व संकलन प्रभावित हुँदा निजी प्रवद्र्घकलाई विद्युत् खरिद वापत मासिक करिब ३ अर्ब रुपैयाँ एवं भारतलाई पनि विद्युत् खरिद वापतको रकम भुक्तानी गर्न समस्या परेको प्रवक्ता अधिकारीले बताए।

लकडाउन खुकुलो बन्दै गएकाले प्राधिकरणले स्वस्थ्य सुरक्षालाई मूख्य रूपमा ध्यानमा राखेर आचारसंहिता बनाएको छ। आचारसंहितामा मिटर रिडर तथा महसुल संकलन काउन्टरमा बस्ने कर्मचारीले मास्क र पञ्जा अनिवार्यरूपले लगाउने र आधा घण्टाको अन्तरालमा स्यानीटाइजर प्रयोग गर्नुपर्ने व्यवस्था गरेको छ। मिटर रिडिङ गर्दा अन्य व्यक्तिको सम्पर्कमा नआउने र आउनै परेको अवस्थामा न्यूनतम एक मिटरको दूरी कायम गर्नुपर्ने र आफ्नो शरीरको तापक्रम नियमित मापन गर्नुपर्ने व्यवस्था गरेको छ।

ज्वरो, खोकी लागेका मिटर रिडरले मिटर रिडिङ नगर्ने र तत्काल नजिकको स्वास्थ्य संस्थामा सम्पर्क गर्ने, राज्यले कोरोना संक्रमित टोल वा क्षेत्र भनी ताकेको ठाउँमा मिटर रिडिङ नगर्ने, त्यस्तो क्षेत्रको ग्राहकको औसत पतको आधारमा रिडिङ अंक समावेश गरी बिल पठाउने व्यवस्था गर्न प्राधिकरणले भनेको छ।
काठमाडौं : मुलुकमा दुई महिनादेखि जारी लकडाउनका कारण राजस्व संकलन ह्वात्तै घटेको छ। चालु आवको १० महिनामा लक्ष्यभन्दा दुई खर्ब ४१ अर्ब रुपैयाँ कम राजस्व संकलन भएको छ। यसले राज्यको चालु आर्थिक वर्षको आयव्ययमा ठूलो असर पर्नेछ। अर्थ मन्त्रालयले चालु आर्थिक वर्षको १० महिनामा ८ खर्ब ८० अर्ब रुपैयाँ राजस्व संकलन गर्ने लक्ष्य राखेको थियो। तर, तथ्यांकअनुसार यो अवधिमा जम्मा ६ खर्ब ३९ अर्ब रुपैयाँ मात्रै संकलन भएको छ।

लक्ष्यअनुसार राजस्व नउठ्ने भएपछि मुलुकको आयव्यय प्रभावित हुने देखिएको छ। राजस्वको २० प्रतिशतभन्दा बढी हिस्सा ओगटेको भन्सार राजस्व वैशाखमा लक्ष्यको एक चौथाई मात्रै संकलन भएको छ। विश्वव्यापी कोरोना महामारीको असर नियन्त्रण गर्न सरकारले घोषणा गरेको बन्दाबन्दी दुई महिनायता कायमै छ। मुलुकको आर्थिक क्रियाकलाप प्राय ठप्प छ। अत्यावश्यक वस्तु र सेवाबाहेक अन्य आर्थिक क्रियाकलाप सुरु नहुँदा राजस्व उठ्न सकेको छैन।

उसो त सरकारले कर प्रशासनप्रति लिएको कठोर नीति लिएको सरकारले सुरुवाती महिनादेखि राजस्व उठाउन सकिरहेको थिएन। मध्यावधि समीक्षामार्फत अर्थमन्त्री डा. युवराज खतिवडाले लक्ष्यअनुसार राजस्व नउठ्नेमा आत्मसमर्पण गरेका थिए। त्यतिबेला उनको सोच थियो, सुरुवाती लक्ष्यको ९५ प्रतिशत संकलन गर्ने। तर, चैत ११ देखि अनिवार्य रूपमा लकडाउन सुरु भएपछि राजस्वमा लक्ष्य र असुलीबीचको दूरी बाक्लिएको छ।



सरकारले घोषणा गरेको राहत प्याकेजमार्फत चालु आर्थिक वर्षमा बुझाउनुपर्ने आयकरको दुई किस्ता तिर्ने म्याद सारिएको छ। एक हजार रुपैयाँभन्दा बढीको खर्चमा प्यान बिल अनिवार्य गरेपछि आन्तरिक राजस्वको ठूलो स्रोत मानिने आयकरमा तीव्र वृद्घि भए पनि लकडाउनपछि आयकरमा ठूलो असर परेको छ।

वैशाख महिनामा लक्ष्यको जम्मा १४ प्रतिशत मात्रै आयकर संकलन भएको छ। फागुनदेखिको दुई किस्ता आयकर संकलन नहुँदा १० महिनामा लक्ष्यभन्दा ५३ अर्ब रुपैयाँ कम आयकर संकलन भएको छ।

आवको सुरुवातदेखि सबैभन्दा बढी सुधार देखिएको मूल्य अभिवृद्घिकर (भ्याट) समेत कमजोर भएको छ। आर्थिक ऐनमार्फत निर्माण कार्यसम्बन्धी ठेक्कामा लाग्ने भ्याटको ५० प्रतिशत (६.५ प्रतिशत) अग्रिम तिर्नुपर्ने व्यवस्थाले भ्याट संकलनमा उछाल आएको थियो। गत पुसमा त भ्याटले सरकारको लक्ष्य नाघेको थियो। तर, लकडाउनपछि निर्माण कार्य अगाडि बढ्न सकेको छैन।

१० महिनामा लक्ष्यको ७१ प्रतिशत मात्रै भ्याट संकलन भएको छ। यसअवधिमा लक्ष्यको ७२ अर्ब राजस्व कम मात्रै भ्याट संकलन भएको तथ्यांकले देखाएको छ।

लकडाउनलगत्तै सरकारले गाडी, मदिरा आयातमा समेत कडाई गरेपछि राजस्व संकलनमा कमी आएको छ।

करको दर बढाउने कि दायरा ?
चालु आर्थिक वर्षमा परेको संकट समाधानलाई आगामी आर्थिक वर्षको आर्थिक ऐनले सम्बोधन गर्ने अपेक्षा गरिएको छ। निजी क्षेत्रले बेहोरेको क्षति न्यूनीकरणसँगै राजस्वमा आएको गिरावटबाट स्रोतमा पर्ने क्षतिसमेत समेट्नुपर्ने सरकारको जिम्मेवारी छ।

अर्थतन्त्रलाई चलायमान बनाउन आर्थिक क्रियाकलाप बढाउने गरी कर नीति निर्धारण गर्नुपर्ने विज्ञ बताउँछन्। ‘राजस्व वृद्घिमा संसारमा दुई किसिमको नीति अवलम्बन गरिन्छ। एउटा हुन्छ निचोरेर कर असुल्ने, अर्को करमा छुट, प्रोत्साहन दिएर धेरैभन्दा धेरै व्यक्तिलाई करको दायरामा ल्याउने’, अर्थ्विद् केशव आचार्यले भने, ‘यस्तो संकटमा सरकारले धेरै निचोर्ने नीति लिनु उचित हुँदैन। बरु कसरी सबै क्षेत्रलाई करको दायरामा ल्याएर आर्थिक क्रियाकलाप बढाउन सकिन्छ भन्ने सोच्नुपर्छ।’
भक्तपुर : भक्तपुरका होटल व्यवसायीहरु कोरोना भाइरस संक्रमण नियन्त्रण तथा व्यवस्थापन गर्ने उद्देश्यले आफ्ना होटल तथा गेस्ट हाउसलाई क्वारेन्टाइन स्थल बनाउन सकारात्मक देखिएका छन् । तर उनीहरुले होटल तथा गेस्ट हाउसलाई अन्तिम विकल्पको रुपमा मात्रै लिन आग्रह गरेका छन् ।

भक्तपुरस्थित संकट व्यवस्थापन समिति (सीएमसी) ले सरकारले विदेशबाट चरणबद्ध रुपमा ल्याउने नेपालीहरुलाई राख्न यहाँका होटल तथा गेस्टहाउसलाई क्वारेन्टाइनको रुपमा प्रयोग गर्ने कार्ययोजना बनाएको छ ।

सोहीअनुरुप होटल तथा गेस्ट हाउसलाई क्वारेन्टाइन बनाउनेबारे बुधबार समितिले यहाँका होटल व्यवसायीहरुसँग बैठक गरेको थियो ।

समितिकी संयोजक एवं भक्तपुरकी प्रमुख जिल्ला अधिकारी हुमकला पाण्डेको अध्यक्षको बैठकमा होटल व्यवसायीहरुले कोरोना भाइरसको महामारीबाट बच्न आफ्ना होटल तथा गेस्ट हाउसलाई क्वारेन्टाइन बनाउन तयार रहेको र आवश्यक परे आफूहरु बस्दै आएको घरसमेत क्वारेन्टाइन बनाउन तयार रहेको सुनाएका थिए।

तर भक्तपुरको कोर तथा सम्पदा क्षेत्रका होटल तथा गेस्टहाउसमा क्वारेन्टाइन बनाउनु चुनौतीपूर्ण भएकाले यसलाई अन्तिम विकल्पको रुपमा मात्रै लिन आग्रह गरेको होटल एसोसिएसन अफ भक्तपुर (ह्याब) का अध्यक्ष सत्यराम सुवालल जानकारी दिए ।

‘सीएमसीले कोरोना भाइरस संक्रमण नियन्त्रण तथा व्यवस्थापन गर्न होटल तथा गेस्ट हाउसलाई पनि क्वारेन्टाइन बनाउने तयारी भएकोबारे जानकारी दियो’, उनले भने, ‘तर सबै होटल तथा गेस्ट हाउसलाई क्वारेन्टाइन बनाउन चुनौतीपूर्ण हुनेबारे हामीले ध्यानाकर्षण गरेका छौं ।’

बैठकमा प्रमुख जिल्ला अधिकारी पाण्डेले सार्वजनिक ठाउँ, सरकारी विद्यालय तथा कलेज, सामुदायिक भवन, पार्टी प्यालेसपछि मात्रै होटलहरुलाई क्वारेन्टाइनको रुपमा प्रयोग गर्न लागिएको जानकारी दिएकी थिइन् ।

त्यस्तै महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले होटल तथा गेस्ट हाउसलाई क्वारेन्टाइनको रुपमा प्रयोग गर्दा सरकारले उचित शुल्क व्यहोर्ने जानकारी दिएका थिए । त्यस्तै तीन वर्गमा &nbsp;विभाजन गरेर होटल तथा गेस्ट हाउसलाई क्वारेन्टाइनको रुपमा प्रयोग गर्न सकिने मोडालिटीबारे बैठकमा जानकारी दिइएको ह्याबका अध्यक्ष सुवालले जानकारी दिए ।

उनका अनुसार पहिलो वर्गमा समुदाय वा वस्तीबाट टाढा रहेको, दोस्रोमा समुदायसँगै रहे पनि आफ्नै कम्पाउन्ड वाललगायत भएको र तेस्रोमा २० वटा भन्दा बढी कोठा भएको होटल तथा गेस्ट हाउस छानेर क्वारेन्टाइन बनाइने सीएमसीको योजना रहेको छ ।

सीएमसी बैठकमा जानकारी दिइएअनुसार विदेशबाट आउनेमध्ये प्रदेश १ र २ का नेपालीहरुलाई सुरक्षित घर फर्कनुअघि भक्तपुरमा होल्ड गर्ने भएको छ । यसरी होल्ड हुन आउने हजारौं नेपालीलाई भक्तपुरमा क्वारेन्टाइनमा राख्ने तयारी अघि बढाइएको हो । सरकारले चरणबद्ध रुपमा विदेशमा रहेका नेपालीलाई फर्काउने प्रक्रिया अघि बढाइरहेको छ ।

त्यस्तै कोरोना भाइरसको संक्रमण भक्तपुरकै समुदायमा फैलिए संक्रमित र उनको सम्पर्कमा आएकाहरुलाई आइसोलेसनमा राख्न आवश्यक व्यवस्था गर्न यहाँका होटलहरुसँग सहजीकरण गरिएको प्रहरी प्रमुख प्रहरी उपरीक्षक प्रधानले जानकारी दिए ।

भक्तपुरमा मात्रै ६० वटा होटल तथा गेस्ट हाउस रहेका छन् । ती होटल तथा गेस्ट हाउसमा करिब चार सय २० वटा कोठा रहेको ह्याबले जनाएको छ । ह्याबमा भने यहाँका ५४ वटा होटल तथा गेस्ट हाउस आवद्ध रहेका छन् ।

भक्तपुरको सीएमसीले भक्तपुरसँगै नगरकोट होटल तथा गेस्ट हाउसलाई समेत क्वारेन्टाइनस्थल बनाउने तयारी गरिएको छ ।
काठमाडौं : नेपाल राष्ट्रिय उद्योग व्यापार संगठनले भारतले नेपालको कालापानी, लिपुलेक र लिम्पियाधुरा क्षेत्रमा अतिक्रमण गरी तिब्बतको कैलास मानसरोवर जाने सडक निर्माण गरेको विषयलाई अन्तर्राष्ट्रियकरण गर्न सरकारसँग आग्रह गरेको छ।&nbsp;संगठनले बुधबार विज्ञप्ति जारी गर्दै वार्ताका माध्यमबाट समस्या समाधानको प्रयास गर्न र त्यो नभए उक्त विषयलाई अन्तर्राष्ट्रियकरण गर्न माग गरेको हो।

सदियौंदेखि कालापानी, लिम्पीयाधुरा, लिपुलेक, सुस्तालगायतका सयौं सीमा अतिक्रमण गर्ने, नेपालीभूमि डुबानमा पार्ने गरी बाँधबाँध्ने र सडक निर्माण गर्ने, विरोध गर्ने नेपालीलाई गोली ठोकेर मार्ने जस्ता भारतीय ज्यादतीविरुद्ध नेपाली जनता एक ठाउँमा उभिएर प्रतिरोध गर्ने बेला भएको विज्ञप्तिमा उल्लेख छ। ‘नेपालीभूमि फिर्ता ल्याउन र भारतीय हस्तक्षेपबाट सदाका लागि मुक्त हुनका लागि पनि मुक्ति आन्दोलन जरुरी नै भएको हामीले ठहर गरेका छौं’, संगठनका वरिष्ठ उपाध्यक्ष डम्बरदेव अर्यालद्वारा हस्ताक्षरित विज्ञप्तिमा भनिएको छ।&nbsp;

कोशी, गण्डकी, नारायणी, महाकालीलगायतका कैयौं असमान सन्धिबाट ग्रस्त नेपालमा भारतीय विस्तारवादविरुद्ध आन्दोलन गर्ने नेपाली जनतालाई भारतविरोधीको जामा लगाइदिएर भारतीय शासकको गुलामी र चाकडी गरी सत्तामा जाने नेपाली शासकको चरित्र उदाङ्गो भएको आरोप विज्ञप्तिमा लगाइएको छ।&nbsp;

‘विनाशकारी भूकम्पले थिलथिलो भएका बेला नेपालमा नाकाबन्दी गर्ने, नेपाली भू–भागलाई आफ्नो नक्शाभित्र पार्ने, मानवजातीको अस्तित्व नै समाप्त पार्ने गरी विश्वभर फैलिएका कोरोना भाइरसको महामारी एवं त्रासदीपूर्ण अवस्थाको मौका छोपी नेपाली भू–भागबाट मानसरोवर जाने सडक निर्माण गर्ने र उद्घाटन समेत गर्ने भारतीय कुकर्मको चरम विस्तारवादीरुप छर्लङ्ग भएको छ’, विज्ञप्तिमा भनिएको छ।&nbsp;

विज्ञप्तिमा कूटनीतिक वार्ताबाट समस्या समाधान गर्ने भनेर भर नपर्न नेपाल सरकारलाई उद्योगीको आग्रह छ। भारत सरकारले रणनीतिक रुपले आफ्नो विस्तारवादी पञ्जा फैलाइरहने र नेपाली भूमिमा सधैं गिद्दे दृष्टि लगाई राख्ने एवं नेपालको उपस्थिति र सहमतिबिना नेपालीभूमि लिपुलेकमा सडक निर्माण गर्ने भारत र चीनको सम्झौताले चीन सरकारको नियत पनि सकारात्मक नदेखिएको निस्कर्ष उनीहरुको छ।&nbsp;

‘असंलग्न परराष्ट्र नीति अनुरुप पञ्चशीलाको सिद्धान्तमा आधारित एकले अर्काको सावैभौमिकता र आन्तरिक मामलामा हस्तक्षेपको नीति अवलम्वन गर्ने तर भारत र चीनले हाम्रो यो अनुशासनलाई कमजोरी ठानेर नेपाली भू–भागमा सडक निर्माण गर्ने धृष्टताप्रति हाम्रो घृणा छ’, विज्ञप्तिमा भनिएको छ।
काठमाडौं : नेपाल बैंक लिमिटेडले गत चैत मसान्तमा कायम ब्याजदरमा दुई प्रतिशत विन्दुले छुट दिने भएको छ। कोरोना सङ्क्रमणका कारण सरकारले देशव्यापी बन्दाबन्दी गर्दै आइरहेको र सो कारणले आर्थिक तथा व्यावसायिक गतिविधि हुन नसक्दा उद्योगी, व्यवसायी तथा अन्य ऋणीमा परेको असर न्यूनीकरण गर्न नेपाल राष्ट्र बैंकद्वारा वैशाख १६ गते सूचना जारी गरी ब्याज छुट नपाउने भनी वर्गीकरण गरेका कर्जाका क्षेत्रबाहेक अन्य सबै कर्जामा छुट दिन निर्देशन दिइएको थियो।

नेपाल बैंकका प्रवक्ता प्रकाशकुमार अधिकारीका अनुसार यस्तो छुट त्रैमासिक ब्याज, किस्ता तथा अन्य दैदस्तुर तिर्ने ऋणीको हकमा २०७६ पुस मसान्त तथा मासिक किस्ता, ब्याज तथा अन्य दैदस्तुर तिर्नेहरुको हकमा २०७६ फागुन मसान्तको त्यस्ता रकम तिर्न बाँकी भएका ग्राहकले चौथो त्रैमासभित्र कर्जा नियमित गरेमा समेत वैशाखदेखि असारसम्मको अवधिको ब्याजमा २ प्रतिशत विन्दुले छुट पाउनेछन्।&nbsp;

विसं २०७७ वैशाखमा किस्ता तिरिसकेका ग्राहकले पनि यस्तो छुट सुविधा पाउने र सोको हिसाब मिलान बैंकद्वारा गरिनेछ। यस प्रकारको छुट सुविधा प्रदान गर्दा कतिपय ग्राहकले बैंकको आधारदर बराबरकै अर्थात् ७.८२ प्रतिशतकै न्यूनतम ब्याजदर सुविधा प्राप्त गर्न सक्नेछन्।
काठमाडौं : ऊर्जा, जलश्रोत तथा सिंचाइ मन्त्रालयले संखुवासभामा निर्माण हुन लागेको एक हजार ६१&nbsp;मेगावाटको अर्धजलासययुक्त माथिल्लो अरुण जलविद्युत आयोजनामा लगानीको नेतृत्व गर्न विश्व बैंकसमक्ष प्रस्ताव गरेको छ।&nbsp;

बुधबार भएको भर्चुअल बैठकमा ऊर्जा, जलश्रोत तथा सिंचाइमन्त्री वर्षमान पुन अनन्तले विश्व बैंकका नेपाल, श्रीलंका र माल्दिभ्स हेर्ने निर्देशक फारिस एच हाडाड जेरभोस समक्ष उक्त प्रस्ताव गरेका हुन्।&nbsp;

मंगलबार प्रतिनिधिसभाबाट पारित सरकारको आर्थिक वर्ष २०७७/०७८ को नीति तथा कार्यक्रममा माथिल्लो अरुण आयोजना निर्माणलाई उच्च प्राथमिकतामा राखिएको जानकारी दिँदै मन्त्री पुनले वित्तीय व्यवस्थापनको नेतृत्व लिइदिन विश्व बैंकसमक्ष आग्रह गरेका हुन्।&nbsp;

‘विश्व बैंककै सहयोगमा भइरहेको माथिल्लो अरुणको विस्तृत आयोजना प्रतिवेदन (डीपीआर) अन्तिम चरणमा पुगेको छ’, मन्त्री पुनले भनिन्, ‘असाध्यै राम्रो आयोजना भएकाले यसमा विश्व बैंकले लगानीको नेतृत्व गर्छ भन्ने विश्वास हामीलाई छ, त्यसो भयो भने हामीलाई सहायक लगानी खोज्न सजिलो हुने थियो।’&nbsp;
जवाफमा फारिसले मन्त्री पुनको प्रस्ताव विश्व बैंकको उच्च नेतृत्व तहमा पु¥याउने बचन दिएका छन्। ‘मलाई थाहा छ, माथिल्लो अरुण राम्रो आयोजना हो। मन्त्रीज्यूको प्रस्ताव म मेरो उच्च व्यवस्थापन समक्ष पु¥याउनेछु।’&nbsp;

सरकारले नेपाल विद्युत प्राधिकरणमार्फत कम्पनी मोडेलमा माथिल्लो अरुण जलविद्युत आयोजना निर्माण अघि बढाउने सैद्धान्तिक निर्णय यसअघि नै गरिसकेको छ। प्राधिकरणको सहायक कम्पनी अरुण हाइड्रो इलेक्ट्रिक कम्पनीले उक्त आयोजना निर्माणको जिम्मा पाएको छ।&nbsp;

उक्त आयोजनामा प्राधिकरणको ७८ प्रतिशत, आयोजना प्रभावित क्षेत्रका बासिन्दाको १० प्रतिशत, सर्वसाधारणको १५ प्रतिशत, आयोजनाका कर्मचारीको ५ प्रतिशत र अपांगता भएका नागरिकको २ प्रतिशत लगानी रहने छ। माथिल्लो अरुण आयोजना निर्माणका लागि १ खर्ब ६०&nbsp; अर्बभन्दा बढी लागत लाग्ने अनुमान छ। विश्व बैंकले यसअघि माथिल्ले अरुणका लागि १४ अर्ब ३८ करोड ८० लाख रुपैयाँ बराबरको सहुलियत ऋण दिने प्रतिबद्धता जनाइसकेको छ।&nbsp;

प्रदेश–१ लाई पूर्ण विद्युतीकरण गर्न ऋण प्रस्ताव&nbsp;
बैठकमा मन्त्री पुनले आगामी सन् २०२२ सम्म नेपालभर पूर्ण विद्युतीकरण गरिसक्ने योजना बनाएको जानकारी दिए। प्रदेश ३ र गण्डकीमा विश्व बैंककै सहयोगमा पूर्ण विद्युतीकरणको काम अघि बढेको तथा अन्य प्रदेशका लागिसमेत लगानी जुटिसकेको भए पनि प्रदेश–१ को विद्युतीकरणका लागि आवश्यक बजेट अभाव भएकाले उक्त प्रयोजनका लागि ऋण सहयोग प्रस्ताव गरे।

कोरोना भाइरस (कोभिड–१९ महामारीको बीचमासमेत नेपाल निजी प्रवद्र्धकहरुबाट खरिद गरिएको विद्युतको नियमित भुक्तानी मिलाइएको तर, महसुल नियमित नभएका कारण नेपाल विद्युत प्राधिकरणको सम्भावित खराब आर्थिक स्वास्थ्य टार्ने उपाय खोजी भइरहेको भन्दै मन्त्री पुनले त्यसका लागि आर्थिक व्यवस्थापन मिलाइदिन पनि मन्त्री पुनले आग्रह गरे।&nbsp;
दोलखा : पहाडी जिल्ला दोलखाको सदरमुकाम चरिकोट नजिकै हुर्किँदै गरेको मकैबालीमा फौजी किराको प्रकोप देखिएको छ । सामुन्द्रिक सतहबाट करिब २ हजार मिटरको उचाइमा रहेको भीमेश्वर नगरपालिका–६, चोथाङमा हुर्कँदै गरेको मकैवालीमा दुईहप्तादेखि फौजी किराको प्रकोप देखिएको हो ।&nbsp;

चोथाङको करिब १५० रोपनीमा लगाइएको मकैबालीमा फौजी किराको प्रकोप देखिएको भीमेश्वर नगरपालिका–६ का वडाध्यक्ष नविन लामाले जानकारी दिए ।
१०–१५ रोपनीमा हुर्कँदै गरेको मकैमा किरा लागेर मेलैसँग मकैको बोट नै नष्ट गरेको चोथाङकी कृषक ठूली तामाङले दुखेसो गरिन् । 'कीराले घुँडासम्म आएको मकै सबै सखाप नै बनायो', कृषक तामाङले भनिन्। 'मौषम पनि ठीकै थियो बाली राम्रो होला भनेको यो के किरा आयो २ फिट नपुग्दै बोट सखाप भयो', अर्का किसान बिरबहादुर तामाङले दुखेसो गरे ।

मकैको कतिपय बोट त एकबित्तामै कीराले खाएको चोथाङकी किसान कुमारी लामाले बताइन् । उखेलेर बाख्रालाई घाँस दिँदा दिँदै बारी नै रित्तो हुने अवस्थामा पुगेको उनको भनाइ छ । चोथाङ नै घर भएका वडाध्यक्ष लामाको मकैबालीमा पनि फौजीले गर्दा बोट बढ्न पाएको छैन । फौजी किराको प्रकोपले मकैको बोट नासिँदै गएपछि लगातार ३ दिनदेखि विषादी छर्कने काम भइरहेको वडाध्यक्ष लामाले जानकारी दिए ।

नगरक्षेत्रको चोथाङमा फौजी किरा रोकथामको पहल भइरहेको भीमेश्वर नगरपालिका कृषि शाखाकी प्रमुख राधिका बुढाथोकीले जानकारी दिइन् । लकडाउनले भनेजति विषादी नपाउँदा रोकथाममा समस्या भइरहेको उनले बताइन । फौजी किराको प्रकोप बढेसँगै किरा नियन्त्रणका लागि विषादीको माग पनि बढिरहेको छ ।&nbsp;

यसअघि खासै नदेखिएको फौजी किरा नियन्त्रण गर्ने विषादी पुर्‍याउन नै समस्या भइरहेको व्यवसायीहरू बताउँछन् । खास गरी फागुनदेखि साउनसम्म बढी सक्रिय देखिने यो कीराको प्रकोप भदौपछि तापक्रम घट्दै जाँदा कम हुने गरेको पाइएको छ ।
काठमाडौं&nbsp;:&nbsp;सरकारले लकडाउन अवधिपछि तत्काल ९६ लाख ७९ कामदारले रोजगारी गुमाउने अनुमान गरेको छ। राष्ट्रिय योजना आयोगको प्रारम्भिक अध्ययनले यस्तो देखाएको हो।

कोभिड–१९ को महमारी नियन्त्रण गर्न सरकारले जारी गरेको बन्दाबन्दीले मुख्य प्रभावित ११ क्षेत्रमध्ये ९ वटा क्षेत्रले ठूलो संख्यामा रोजगारी गुमाउने अनुमान छ। आयोगले श्रम, रोजगार तथा सामाजिक सुरक्षा मन्त्रालयमार्फत विभिन्न निकायबाट तथ्यांक संकलन गरेको थियो।

लकडाउन अगाडिसम्म ११ क्षेत्रमा एक करोड ५४ लाख कामदार कार्यरत रहेको तथ्यांकले देखाउँछ। ती क्षेत्रमध्ये सबैभन्दा बढी प्रभावित पर्यटन क्षेत्रमा कति कामदार छन् यकिन नभए पनि रेकर्डमा आठ लाख ३० हजार देखिएको छ। यो पर्यटन संस्कृति तथा नागरिक उड्डयन मन्त्रालय, होटल, होमस्टे, साहसिक पर्यटन र पुरातत्व सम्बन्धित क्षेत्रबाट संकलित तथ्यांक हो। यो क्षेत्रका कामदार प्रायः सबैको रोजगारी गुम्ने अनुमान गरिएको छ।

करार नवीकरण गर्न बाँकी, दैनिक ज्यालादारीमा जीविकोपार्जन गर्ने तथा असांगठनिक क्षेत्रका कामदार अहिले नै संकटमा परिसकेका छन्। त्यसबाहेक अरु क्षेत्रका व्यवसायीले पनि सरकारले समयमै प्याकेज ल्याउन नसके तलब खुवाउन नसक्ने चेतावनी दिएका छन्।

११ क्षेत्रमध्ये दुई वटा क्षत्रेमा भने कामदारको संख्या थपिने सक्ने आयोगको अध्ययनले देखाएको छ। लकडाउनपछि सहरी विकास मन्त्रालयअन्तर्गतका सहरी पूर्वाधार, भवन र आवास निर्माण कार्यक्रममा १३ हजार कामदार थपिने अनुमान गरिएको छ। निर्माणका काम नबिथोलिने भएकाले अन्य क्षेत्रका कामदार पनि यसमा आकर्षित हुन सक्नेछन्।

त्यसबाहेक श्रम, रोजगार तथा सामाजिक सुरक्षा मन्त्रालयमातहतका प्रधानमन्त्री रोजगार कार्यक्रम तथा युवा रोजगारीका लागि रुपान्तरण पहल परियोजनामा ४० हजार कामदार थपिने अनुमान गरिएको छ।

एक करोडले पाउन सक्छन् रोजगारी

आगामी आर्थिक वर्षमा सुधार गर्न सकेमा १ करोड २१ लाख जनालाई रोजगारी दिन सक्ने अध्ययनले देखाएको छ। सुधारका कार्यक्रम समेत सिफारिस गरिएको छ।

पुनर्निर्माणका क्षेत्रमा कामदारको आवश्यकता बढ्ने उल्लेख छ। विद्यालय भवन पुनर्निर्माण, पुरातात्विक सम्पदाका भवन पुनर्निर्माण, निजी आवास पुनर्निर्माण, ग्रामीण सडक पुनर्निर्माण तथा स्तरोन्नति रणनीतिक सडक पुनर्निर्माण तथा स्तरोन्नति सरकारी भवन पुनर्निर्माण तथा प्रबलीकरण, स्वास्थ्य संस्थाका भवन पुनर्निर्माण एकीकृत बस्ती विकास, सम्पदा बस्ती पुनर्निर्माणका क्षेत्रमा ११ लाख ७९ हजार जनालाई रोजगारी कार्यक्रम ल्याउन सकिने अध्ययनले देखाएको छ।

श्रमिक र कामदारको आवतजावत र स्थानीयस्तरमा उपलब्ध श्रमिकको उपलब्धता र बासस्थानको ग्यारेन्टी गर्नुपर्ने हुन्छ। निर्माण सामग्री (सिमेन्ट, छड, फलाम, गिटी, बालुवा, ढुंग र इँटा आदी) को ओसार पसार र स्थानीयस्तरमा पाउने व्यवस्थालाई सहज पार्नसके ठूलो संख्यामा रोजगारी बढ्छ।

उपभोक्ता समितिमार्फत संरक्षणा तथा पुनर्निर्माण कार्य अगाडि बढाउने र दक्ष कालिगढ उत्पादनका लागि तालिम सञ्चालन गरी उनीहरूको परिचालन गर्ने सुझावमा उल्लेख छ। पर्यटन क्षेत्रमा सुधार गर्न सकेमा दुई लाख ४० हजार मानिसले रोजगारी पाउने देखिएको छ। यसका लागि आन्तरिक पर्यटनको प्रवद्र्घन (विदा पर्यटन, प्रवद्र्घनात्मक कार्यक्रम) कार्यक्रम ल्याउनुपर्ने हुन्छ। आन्तरिक पर्यटनसँगै साहसिक पर्यटनको सम्भावना खोज गर्नुपर्ने हुन्छ।

धेरैले अपेक्षा गरेको क्षेत्र कृषिमार्फत पनि ५ लाख ४६ हजार युवालाई रोजगारी दिन सकिने उल्लेख छ। कृषि फार्म केन्द्रलाई कृषि स्रोत केन्द्रको रूपमा विकास गर्न पूर्वाधार निर्माणमा जोड दिन संघीय बजेट विनियोजन गर्ने सुझाव दिएको छ। पोस्टहार्वेस्ट सेन्टर तथा शित घर निर्माणका लागि बाली अनुसारको आवश्यकता फरक हुने हुनाले स्थानीय तहबाट निर्माण हुने गरी सञ्चालन गर्नुपर्छ। सार्वजनिक जग्गामा सामूहिक रूपमा फलफूल खेती गर्न स्थानीय तहलाई बजेट विनियोजन गर्नुपर्ने हुन्छ।२५ लाख रोजगारी सिर्जना गरिने
काठमाडौं : नेपाल धितोपत्र बोर्डले दुई दिन खोलेर पुनः बन्द गराएको सेयर बजार अब कहिले खुल्छ भन्ने ‘अनिश्चित’ भएको छ। अहिले निश्चित मापदण्डभित्र रहेर सेयर बजार खोल्ने र लकडाउनकै समयमा विद्युतीय कारोबारलाई प्रश्रय दिनुको साटो बजार बन्द गरेर बसेको कतिपय लगानीकर्ता र ब्रोकरले आरोप लगाएका छन्। यद्यपि, सोमबार मन्त्रिपरिषद्ले लकडाउनबारे गर्ने निर्णय कुरेर बोर्ड बसेको छ।

‘यसअघि मन्त्रिपरिषद्ले पनि धितोपत्र बजार खुलाउने निर्णय गरेको थियो। हामीले पनि बिस्तारै सहज हुने आशामा बजार खोल्न निर्देशन दिएका थियौं’, नेपाल धितोपत्र बोर्डका प्रवक्ता निरज गिरी भन्छन्। उनले दुई दिन बजार खुलाएपछि सरकारले लकडाउनलाई कडा पर्ने भनेको र त्यसैकारण बजार पुनः बन्द गर्नुपरेको बताए।

गिरीका अनुसार अब सरकारले बन्दाबन्दीलाई लम्ब्याउँदासम्म सेयर बजारमा पुनः कारोबार सूचारु हुने सम्भावना कम छ। धितोपत्र दलालको संगठन स्टक ब्रोकर्स एसोसिएसनले नेप्सेमा दैनिक कारोबारमा ४० देखि ४५ प्रतिशत अनलाइनबाट हुन थालेको बताए पनि प्रवक्ता गिरीले ३० देखि ३५ प्रतिशतमात्रै अनलाइन कारोबार हुँदै आएको बताए। ‘६०–६५ प्रतिशत अनलाइनबाट कारोबार हुने गरेको भए लकडाउनमा पनि बजार खोल्न सकिन्थ्यो, तर अनलाइन कारोबारमा धेरै लगानीकर्ता जोडिनै बाँकी छ’, उनले भने।

ब्रोकरले भने अहिले बजार बन्द गर्नुको साटो निश्चित शर्तमा सञ्चालन गर्न दिएको भए लगानीकर्तालाई अनलाइन कारोबारमा अभ्यस्त बनाउन सघाउ पुग्ने बताउँछन्। ‘२ प्रतिशत घट्दा बजार बन्द गर्ने व्यवस्था पनि हटाएर बजार खोल्नुपर्छ’, एक ब्रोकर भन्छन्, ‘आधाघण्टामै बजार बन्द हुने अवस्थाले बजारप्रतिको त्रासमात्रै बढाउँछ।’ अहिले संसारका प्रमुख सेयर बजार त्यहाँका बन्दाबन्दीका बाबजुद सञ्चालनमा छन्। श्रीलंकाले केही दिन अघिदेखि सेयर बजार पुनः सूचारु गराएको छ। ‘तर बंगलादेशले अझै खोलेको छैन’, प्रवक्ता गिरी भन्छन्।खुलेको दुई दिनमै बन्‍द भयो सेयर बजार
&nbsp;काठमाडौं&nbsp;: त्रिभुवन अन्तर्राष्ट्रिय विमानस्थलको धावनमार्ग (रनवे) निर्माणको रोकिएको काम पुनः सुरु भएको छ। तीन सय मिटर थप रनवेको कालोपत्र गर्न कच्चापदार्थ उपलब्ध हुन नसकेपछि गत साताबाट निर्माण रोकिएको थियो। धादिङको खानीखोला र काभे्रको भकुण्डेबेसीबाट केही ट्रक कच्चापदार्थ ल्याउन सकिएकाले सोमबार रातिबाट रनवे निर्माणको काम सुरु भएको हवाई यातायात क्षमता अभिवृद्घि आयोजनाका आयोजना निर्देशक मुरारी भण्डारीले जानकारी दिए।

विमानस्थलमा थप रनवे निर्माणको काम, तल्लो तहकोे पिचको काम सकिएर माथिल्लो (फिनिसिङ) पिचको काम मात्रै बाँकी छ। भण्डारीले भने, ‘आयात भएको कच्चापदार्थबाट केही दिनका लागि विमानस्थलको पिच निर्माणको कामलाई जारी राख्न सकिन्छ। कच्चापदार्थ ढुवानीमा समस्या नआउने हो भने अब करिब एक हप्तामा काम सकिन्छ।’

कोभिड १९ संक्रमण फैलिन नदिन सरकारले जारी राखेको लकडाउनका कारण कच्चापदार्थ अभावमा धावनमार्ग पिचको काम प्रभावित बनेको हो। कोरोना सन्त्रासका कारण स्थानीयले कच्चापदार्थ ढुवानीमा अवरोध पुर्‍याएपछि करिब एक साता पिच निर्माणको काम रोकिएको थियो। उनका अनुसार स्थानीय अवरोधका कारण नै काम रोकिएको हो। बुङमतिको डुकुछापमा स्थानीयले ढुंगामुडा गर्दा १४ वटा ट्रकको सिसा फुटाइदिएका छन् भने अन्यत्र पनि कुटपिटको घटना भएको छ। स्थानीय प्रशासनको सहयोग लिँदा पनि सामान ल्याउन नदिएको भण्डारीको भनाइ छ।

पिचका लागि आवश्यक बिटुमिन, गाडी चलाउन डिजेलको अभाव भने नरहेको बताइएको छ। थोरै काम मात्र बाँकी भएकाले करिब २ ट्रक बिटुमिन भारतबाट आयात हुँदै गरेको उनले जानकारी दिए। आवश्यक स्थानीय कच्चापदार्थ ढुंगा, गिट्टि, ढुंगाको धुलोलगायत सामान आयातमा मात्र अहिले समस्या देखिएको हो। नेपाल उड्डयन प्राधिकरणले विमास्थलको क्षमता अभिवृद्घि कार्यक्रमअन्तर्गत थप तीन सय मिटर रनवे बढाउने र पिचको काम मार्च २६ तारिकको रातिबाट सुरु गर्ने तयारी गरिरहँदा मार्च २४ बाट सरकारले लकडाउन लगाएपछि काम रोकिएको प्राधिकरणले जनाएको छ। यस्तै पुरानो धावनमार्ग र नयाँ धावनमार्गबीचको ८० मिटर भागलाई निर्माण काम पनि गरिएको छ। हाल विमानस्थलको धावनमार्गको लम्बाइ करिब साढे ३ किलोमिटर छ। पछि कोरोना रोकथाम उच्चस्तरीय समन्वय समितिको निर्देशनपछि करिब ढेड महिना अघिबाट थप धावनमार्ग निर्माणको काम सुरु भएको थियो।

करिब ८४ करोड रुपैयाँमा लागतमा सुरु भएको यस आयोजना डेढ महिनामा सक्ने लक्ष्य ठेकेदार कम्पनी कालिका टुन्डी जेभीको सबकन्ट्रयाक्टर ए वान विल्डर्स प्रालिको थियो। तर, लकडाउनका कारण कच्चापदार्थ अभाव भए समयसीमा लम्बिन सक्ने आयोजना निर्देशकले बताए।
काठमाडौं : सरकारले कोरोना महामारीको प्रभावले वैदेशिक रोजगारीबाट फर्किने सम्भावना भएका युवालाई रोजगारी दिन कार्यक्रम ल्याउने तयारी गरेको छ। उद्योग, वाणिज्य तथा आपूर्तिमन्त्री लेखराज भट्टले वैशाख ८ गते बसेको बैठकले कार्यदल गठन गरेको थियो।

औद्योगिक लगानी तथा प्रवर्द्धन महाशाखा प्रमुख, सहसचिव, पुष्पराज शाहीको संयोजकत्वमा कृषि, श्रम, अर्थ लगायत विभिन्न मन्त्रालयका प्रतिनिधि तथा निजी क्षेत्रका छाता संगठन सम्मिलित कार्यदलले रोजगारी सिर्जनाका लागि १२ क्षेत्रगत कार्यक्रम प्रस्ताव गरेको छ। यी कार्यक्रममार्फत २५ लाखभन्दा बढी मानिसलाई रोजगारी प्रदान गर्न सकिने कार्यदलको अनुमान छ।

भारतमा रोजगारीको खोजीमा जाने अधिकांश कामदार सुदूरपश्चिम र कर्णाली प्रदेशका छन्। सुदूरपश्चिम प्रदेशबाट मात्र करिब दुई लाख कामदार ज्यालादारीमा काम गरिरहेको तथ्यांकले देखाउँछ। अनुमानित विवरणअनुसार दुई प्रदेशमा मात्र करिब एक लाख ५० हजार आप्रवासी कामदार फर्किसकेका छन्।

खाडी मुलुकमा रहेका आप्रवासी कामदारमध्ये सीमित संख्यामा फर्किसकेका छन्। भविष्यमा फर्किने क्रमले अझ तिव्रता लिने अपेक्षा छ। समग्रमा भारत तथा अन्य मुलुकमा लगाइएको लकडाउनको अन्त्यपछि उल्लेख्य संख्यामा प्रवासी कामदार नेपाल फर्कने सम्भावना अनुमान गर्न सकिन्छ।

अनुमानित तथ्यांकअनुसार ५० लाखभन्दा बढी नेपाली आप्रवासी वैदेशिक रोजगारीमा छन्। य समध्ये १५ लाख भारतमा छन् भने ७५ प्रतिशत कामदार खाडी मुलुकमा छन्। नेपालले सन् २०३० सम्ममा मध्यम आय हुने देश बन्ने महत्तवाकांक्षी सोच राखेको छ। जनसंख्याको १८.७ प्रतिशत अझै पनि गरिबीको रेखामुनि बाँचिरहेका छन्। मध्यम र ठूला उद्योगको स्थापना तथा विकासको गति सुस्त अवस्थामा रहेकाले बढ्दो जनसंख्याका लागि पर्याप्त रोजगारी दिन सकिरहेको छैन।

रोजगारीको प्रमुख स्रोत लघु, घरेलु, साना तथा मझौला उद्योग नै हो। यी मध्ये लघु, घरेलु तथा साना उद्योगले करिब ८० प्रतिशतभन्दा बढी रोजगारी प्रदान गरिरहेको उद्योग मन्त्रालयले जानकारी दिएको छ।

रोजगारी सिर्जनाका उपाय

मुलुकमा रहेका १० वटा औद्योगिक क्षेत्रमा १ अर्ब २४ करोड सरकारी लगानी छ। यसभित्र रहेका करिब ७ सय उद्योगमा करिब १९ हजार जना कार्यरत छन्। अहिले लकडाउन अवधिमा दैनिक घाटा ३० करोड त हेटौंडा औद्योगिक क्षेत्रमा मात्र छ। यो क्षेत्रमा सिमेन्ट उद्योगको जग्गा १४ बिघा र अन्य गरी ५८ बिघा जग्गा छ।

यस क्षेत्रमा आवश्यक पूर्वाधार विकास गरी उद्योग स्थापना गर्न सकेमा अरु थप ५ हजार रोजगारी हुने अनुमान छ। त्यसैगरी हेटौंडा कपडा उद्योगकै २ सय ५० रोपनी जग्गा काटेर दिएको ५ वर्ष भयो सञ्चालनमा आउन सकेको छैन। त्यसैगरी धरानमा २७ रोपनी ४ वटा उद्योगले जग्गा ओगटेर बसेका छन्। राजबिराजमा १० बिघा जमिन छ त्यसमध्ये २ सय रोपनी खाली छ। औद्योगिक सुरक्षा बल स्थापना गरी पूर्ण क्षमतामा चलाउँदा ६ हजारसम्म रोजगारी सिर्जना हुने अध्ययनले देखाएको छ।

आद्योगिक क्षेत्रका उद्योगलाई पूर्ण क्षमतामा चलाउन सकिएमा २० प्रतिशत वा झन्डै ४ हजार जति थप रोजगारी बढाउन सकिने अवस्था छ।

नेपालमा औद्योगिक ग्राम केन्द्रहरू ३७ वटा घोषणा भइसकेका छन्। आगामी ५ वर्षमा कम्तीमा पनि सात सयभन्दा बढी स्थापना हुने देखिन्छ। एउटा ग्राम केन्द्रमा ४० देखि ५० वटा उद्योग स्थापना भयो भने यसबाट समेत ३५ हजार उद्योग स्थापना गर्न सकिने सम्भावना छ। यस्ता उद्योग ग्राममा विगत २० वर्षमा सिर्जना भएका १ लाख ६५ हजार उद्यमीमध्ये ३० प्रतिशत उद्यमी वा ७० हजारलाई स्तरोन्नति गरी औद्योगिक ग्राममा आबद्घ गराउन सकिन्छ। यसबाट थप ७ लाख रोजगारी सिर्जना हुने देखिन्छ।

वीरगञ्ज, बिराटनगर, भैरहवा, काकडभिट्टा, काठमाडौं, रसुवा, तातोपानी, दोधाराचाँदनी ९ वटा सुख्खा बन्दरगाह बनाउने प्रस्ताव छ। ३ हजार जनासम्मलाई अप्रत्यक्ष रोजगारी दिन सके पनि त्यसभित्र मुस्किलले एक हजारलाई प्रत्यक्ष रोजगारी दिन सकिने कार्यदलको निष्कर्ष छ।
&nbsp;
कुश्मा : विश्वव्यापी महामारीको रूपमा फैलिएको कोरोना भाइरसका कारण यतिबेला चौतर्फी समस्याहरू देखिएका छन्। अर्थतन्त्र र जीवनस्तरमा नकारात्मक प्रभाप परे पनि पर्वतको कृषि क्षेत्रमा केही सकारात्मक प्रभाव देखिन थालेको छ। लकडाउनले मुलुकका सबै उद्योग कलकारखानाहरू सबै बन्द छन्। जसले गर्दा मानिसहरू आफ्नो पुख्र्योली थलोमा फर्किएका छन्।

लकडाउन कहिले सम्म हुन्छ, संक्रमण कहिले रोकिन्छ भन्ने अनिश्चित भएपछि गाउँ फर्केकाहरू यतिबेला कृषि कर्ममा लाग्न थालेका छन्। गाउँमा लामो समयदेखि बाँझिएका खेतबारीहरू जोत्ने र सिजनअनुसारका बालीनाली लगाउन थालिएको छ। पर्वतमा लामो समयदेखि बाँझिएको झण्डै पाँच देखि १० प्रतिशत जमिनमा कोरोनाका कारण बाली लगाउनेहरू बढ्ने आंकलन गरिएको कृषि ज्ञान केन्द्र पर्वतका प्रमुख बासुदेव रेग्मीले जानकारी दिए।

जिल्लाका फलेवास, महाशीला, जलजला, कुश्मा, मोदी लगायतका स्थानहरूमा पनि बाँझो जमिन जोत्नका लागि यान्त्रिक हलो माग गर्दै कार्यालयमा आउन थालेको रेग्मीले बताए। उनले भने, ‘विभिन्न पालिकाहरूबाट कृषकहरू यान्त्रिक हलो माग गर्दै आउन थालेका छन्, हामीले विभिन्न निकायसँग समन्वय गरेर उपलब्ध गराउन थालेका छौ।’ सिंचाइको सुविधा भएका ठाउँमा धान, कोदो, मकैलगायतका बाली लगाउन र पाखा पखेरामा सुन्तलालगायतका फलफूल लगाउन कृषकहरूले विरुवा तथा अनुदानसमेत माग गर्ने गरेको उनले बताए।

कृषकहरूलाई बाँझिएको जमिनमा खेती गर्न आकर्षण गर्ने उद्देश्यले प्रदेश सरकारसँग एक करोड रुपैयाँ माग गरिएको पनि उनले बताए। यसअघि पर्वतमा २०७२ सालमा भारतले गरेको नाकाबन्दीको कारण भइरहेको खाद्यान्न अभावलाई मध्यनजर गर्दै ‘जमिन बाँझो नराख्ने अभियान’ पनि सुरु भएको थियो। तत्कालीन जिल्ला कृषि विकास कार्यालय र पर्वत उद्योग वाणिज्य संघ तथा विभिन्न कृषि सहकारीहरूको पहलमा बाँझो जमिनमा बालीनाली लगाउन थालिएको थियो। यो अभियानबीचमै रोकिए पनि अहिले आएर यसको आवश्यक बढेर गएको ज्ञान केन्द्र प्रमुख रेग्मीले बताए।

लकडाउनका कारण कृषकहरूमा खेतीको लहर बढेर गएको छ। अहिलेनै ठ्याक्कै यति प्रतिशत बाँझो जमिन सदुपयोग हुन्छ भनेर आंकलन गर्न सकिने अवस्था छैन रेग्मीले भने साउन सम्ममा ५ देखि १० प्रतिशतसम्म बाँझो जमिन उपयोग हुने आंकलन छ। जनशक्तिको अभावमा बाँझिदै गरेको खेतबारीलाई सदुपयोग गरी अन्नबाली उत्पादन हुन सके वर्तमानमा परेको खाद्यान्न संकटलाई हल गर्न सकिने विश्वास उनको छ।

कृषकहरूलाई आवश्यक मल, बिउ र मागअनुसारका विरुवाहरू उपलब्ध गराइएको कार्यालयले जनाएको छ। कृषि ज्ञानकेन्द्रको तथ्यांकअनुसार जिल्लामा करिब २८ हजार हेक्टर खेतीयोग्य जमिन भएकोमा मनसुनी वर्षाको भरमा एक खेती गरिएको जमिन २४ हजार हेक्टर छ। त्यसमध्ये बाह्रै महिना सिंचाइ हुने जमिन ३ हजार हेक्टर छ। सिंचाइको पर्याप्त सुविधा हुने क्षेत्रमा पनि एक खेतीसमेत नभएको जग्गा कुल जमिनको एक तिहाइ अझै पनि बाँझै छ।


तानसेन : &nbsp;कोभिड १९ को कारण विदेशबाट स्वदेश फर्किएका युवालाई पाल्पाको रम्भा गाउँपालिकाले विना धितो ऋण उपलब्ध गराउने भएको छ । विदेशमा रहेका रम्भा गाउँपालिका भित्रका युवाहरुलाई लक्षित गरी गाउँपालिकाले आउँदो नीति तथा कार्यक्रममा यो व्यवस्था गर्न लागेको गाउँपालिकाले जनाएको छ ।&nbsp;

पालिकाभित्रका सहकारी संस्थामार्फत गाउँपालिकाले &nbsp;५ करोड रुपैयाँसम्म ४ प्रतिशत व्याजमा युवालाई विनाधितो प्रति व्यक्ति ५ लाख रुपैयाँसम्म ऋण उपलब्ध गराउने गाउँपालिकाका अध्यक्ष विष्णुप्रसाद भण्डारीले बताए । &nbsp;हालै विदेशबाट गाउँ फर्किएका युवालाई कृषि पशुपालन तथा विभिन्न किसिमका घरेलु तथा साना उधोग संचालनको लागि पुँजी अभाव नहोस् भनी रम्भादेवी &nbsp;साना किसान कृषि सहकारी संस्थामार्फत गाउँपालिकाले यो अभियान सुरु गरेको हो ।&nbsp;
&nbsp;&nbsp; &nbsp;
कृषि तथा पशुपालन क्षेत्रमा काम गर्न अहिले गाउँपालिकामार्फत सहकारीमा एकसय जना भन्दा बढी युवाहरुको निवेदन परेको छ । &nbsp;ऋणको लागि निवेदन दिएका &nbsp;युवाहरुको घर घरमा पुगी &nbsp;गाउँपालिका तथा सहकारीले कार्ययोजना अनुसारको कृषि तथा पशुपालनको अवस्थाबारे अवलोकनको काम सुरु गरेको छ । युवाहरुको क्षमता मूल्याङकन, पूर्वाधार तथा कार्ययोजनाको आधारमा &nbsp;गाउँपालिकाको सिफारिसमा सहकारीले युवालाई विना धितो ऋण प्रदान गर्ने &nbsp;सहकारीका अध्यक्ष कृष्णप्रसाद पाठकले बताए । &nbsp;सहकारीले युवाहरुको कामको प्रकृती हेरी दुई लाख देखि पाँच लाख रुपैयाँ गाउँपालिकाको जमानीमा &nbsp;ऋण प्रदान गर्ने छ । &nbsp;गाउँपालिकाको सिफारिसमा पाएको ऋणमा ४ प्रतिशत मात्र व्याज लाग्ने छ । सहकारीले ऋणीसँग लिने ९ प्रतिशत व्याजमध्ये ५ प्रतिशत व्याज गाउँपालिकाले व्यहोर्ने &nbsp;व्यबस्था मिलाइएको छ । &nbsp;गाउँपालिकाले सिफारिसमा &nbsp;विदेशबाट आएका युवालाई प्रदान गरेको ऋणको कार्ययोजना अनुसारको काम भए नभएको &nbsp;मासिक रुपमा &nbsp;दुबै पक्षबाट अनुगमन गरिने छ ।&nbsp;
&nbsp;&nbsp; &nbsp;
गाउँ ठाउँको अर्थतन्त्र बलियो तथा चलायमान बनाउने, स्वेदमै पसिना बगाइ देशलाई आत्मनिर्भर बनाउन यो अभियानमा लागेको सहकारीका अध्यक्ष पाठकले बताए । 'म आफैँ अमेरिका १० वर्ष बसेको हुँ । अहिले गाउँमा फर्किएर खेतबारीमा अदुवा बेसार लगाउने र बंगुरपालनमा लागेकोले कृषकको मर्का बुझेको छु', सहकारीका अध्यक्ष पाठकले बताए ।&nbsp;
&nbsp;&nbsp; &nbsp;
रम्भा गाउँपालिका भित्र तत्काल अन्य किसिमको रोजगारी नभएकोले कृषि पशुपालनको क्षेत्रमा आफैँ उत्पादन गर्ने र &nbsp;उद्यमी बन्ने योजना अनुसार यो कार्यक्रम ल्याएको गाउँपालिकाका प्रमुख प्रशासकीय अधिकृत कृष्णप्रसाद ढकालले बताए । विदेशमा बसेका युवाहरुले स्वदेश फर्किएपछि के कस्तो क्षेत्रमा काम गर्न इच्छुक हो भनी &nbsp;गाउँपालिकाले अनलाइनमार्फत विवरण संकलन सुरु गरेको प्रमुख प्रशासकीय अधिकृत ढकालले बताए । अनलाइन विवरणमा अधिकांश युवाहरुले गाउँ फर्किएपछि कृषि पशुपालनमा आधारित व्यवसाय गर्ने आशय राखेको प्रमुख प्रशासकीय अधिकृत ढकालले बताए &nbsp;।&nbsp;

गाउँपालिकाले नेपाली र अंग्रेजी दुवै भाषामा रहेको विवरणमा विदेशमा बसेका नेपालीलाई लक्षित गरी &nbsp;अनलाइन भर्न अनुरोध गरेको हो &nbsp;। फारममा संकलन विवरण अनुसार विदेशबाट आएका नेपालीलाई कृषि तथा पशुपालनको लागि जग्गा नहुनेलाई जग्गा, आवश्यकता अनुसारको ऋण, र कृषिको लागि मल बिउ अनुदानमा उपलब्ध गराउने नीति लिएको छ । रम्भा गाउँपालिकाबाट ३ हजार ४ सय ३१ जना भारत लगायत तेस्रो मुलकमा रोजगारीको लागि बाहिरिएका छन् ।&nbsp;
&nbsp;
काठमाडौँ : निजी जलविद्युत आयोजना प्रवद्र्धकको संगठन स्वतन्त्र ऊर्जा उत्पादक संघ (इपान) ले कोरोना भाइरस (कोभिड-१९) रोकथाम, नियन्त्रण तथा उपचारका लागि सरकारले स्थापना गरेको राहत कोषमा एक करोड ११ लाख, ११ हजार १ सय ११ रुपैयाँ आर्थिक सहयोग प्रदान गरेको छ।&nbsp;

इपान अध्यक्ष शैलेन्द्र गुरागाईंले ऊर्जा, जलश्रोत तथा सिंचाइमन्त्री वर्षमान पुन अनन्तमार्फत शुक्रबार उक्त रकम बराबरको चेक कोरोना कोषलाई उपलब्ध गराएका हुन्। चेक बुझेपछि मन्त्री पुनले आफैं समस्यामा रहेका बेलासमेत दायित्वबोध गरेर कोरोनाविरुद्धको सरकारी अभियानमा ऐक्यबद्धता जनाएकामा इपानलाई धन्यवाद दिए। इपानले आफू सम्बद्ध ६६ जना व्यवयासीबाट व्यक्तिगत रुपमा रकम संकलन गरेको जनाएको छ।&nbsp;

कोरोनाकै बीच बाँच्न र काम गर्न सिक्नुपर्छ
कार्यक्रममा मन्त्री पुनले हालसम्म कोभिड–१९ विरुद्धको भ्याक्सिन पत्ता नलागेको र वैज्ञानिले समेत अनिश्चितकालसम्म महामारी रहिरहन सक्ने बताएकाले महामारीकै बीच बाँच्न र काम गर्नका लागि अभ्यस्त हुनुपर्ने अवस्था आएको बताए। उनले अनिश्चतकालसम्म बन्द गर्दा अर्थतन्त्रमा थप नकारात्मक असर पर्ने देखेर लकडाउनकै बीच सरकारले ठूला विकास निर्माणका आयोजना र उद्योगभन्दा सञ्चालन सहज बनाउने निर्णय गरेको उल्लेख गरे।&nbsp;

केही दिन सहज भए पनि संक्रमितको संख्या अचानक वृद्धि भएका कारण सुस्ताएका विकासकार्य र उद्योग सुचारु गर्न सहजीकरण भइरहेको उनको भनाइ छ। ‘महामारीकै बीच काम गर्न र बाँच्न सिक्नुपर्ने भएको छ’, मन्त्री पुनले भने, ‘आवश्यक सुरक्षा सतर्कता अपनाएर विकास निर्माण र उद्योग सञ्चालनका लागि सहजीकरण भइरहेको छ।’ उनले कोरोना प्रभावित क्षेत्रबाहेक अन्यत्र उद्योग सञ्चालन नरोकिने स्पष्ट पारे।&nbsp;
&nbsp;
कोरोनाले सामाजिक संरचनामै परिवर्तन&nbsp;
मन्त्री पुनले कोरोना महामारीपछि सामाजिक संरचना र विकासका मोडलमा परिवर्तनको बहस विश्वव्यापी रुपमा सुरु भएको बताएका छन्। ‘स्पेनले सबै निजी अस्पतालालाई राष्ट्रियकरण गरेको छ। बेलायतजस्तो सामाजिक लोकतन्त्र भएको मुलुकले समेत यातायात क्षेत्रलाई सरकारीकरण गर्‍यो’, मन्त्री पुनले भने, ‘कोभिड–१९ पछि समग्र आर्थिक र सामाजिक संरचनामै परिवर्तनको बहस चलेको छ, यो सकारात्मक पनि छ।’&nbsp;

कोभिड–१९ का कारण नेपालमा ११ लाखले रोजगारी गुमाएको जानकारी मन्त्री पुनले दिए। यस्तै बाह्य श्रम बजारमा रहेका कम्तिमा १० लाख श्रमिक लकडाउन खुकुलो हुनेबित्तिकै स्वदेश फर्कने तयारीमा रहेको र हरेक वर्ष आन्तरिक श्रम बजारमा थपिने ५ लाख श्रमशक्तिसमेत गरेर २६ लाखका लागि तत्काल रोजगारीको जरुरी देखिएकाले सरकारले त्यस दिशामा काम गरिरहेको उनको भनाइ छ।&nbsp;
काठमाडौं : राष्ट्रिय ध्वजाबाहक नेपाल वायुसेवा निगम (नेपाल एयरलाइन्स) को वाइडबडी ए–३३० जहाजले आज जापानको नारिता अन्तर्राष्ट्रिय विमानस्थलमा चार्टर्ड उडान गर्दैछ।

नेपालमा रोकिएका केही जापानिज नागरिक तथा बिदामा आएका नेपाली कामदार र विद्यार्थी लैजानका लागि निगमको जहाजले नारितमा चार्टर्ड उडान गर्न लागेको हो। निगमको वाइडबडी जहाज आज राति ९:०० बजे त्रिभुवन अन्तर्राष्ट्रिय विमानस्थलबाट नारिता उड्ने तालिका रहेको निगमका प्रवक्ता अर्चना खड्काले जानकारी दिइन्।

उनका अनुसार २५० यात्रु लिएर नारिता उड्ने वाइडबडी जहाज भोलिपल्ट काठमाडौं फर्कनेछ। काठमाडौं–नारिता गन्तव्यको उडान करिब साढे सात घण्टाको हुनेछ। निगमको नारिता चार्टर्ड उडान दोस्रोपटक हो। यसअघि चैत २८ गते निगमले नारितामा चार्टर्ड उडान गरेको थियो।

निगमले यो महिनामात्रै जापानमा तीन वटा चार्टर्ड उडान गर्दैछ। आगामी मे १७ र २२ मा पनि नारितमा चार्डड उडान गर्दैछ। निगमका तीनवटै चार्टर्ड उडानका जहाज नेपाल फर्कँदा रित्तै हुनेछन्। निगमको वाइडबडी जहाज काठमाडौँको सुमेघ टूर एण्ड ट्राभल्स प्रालिले काठमाडौं–नारिता (जापान) चार्टर्ड उडानको अनुमति लिएको निगमले जनाएको छ।

नेपाल एयरलाइन्सले जापानको नारितामा गत फागुन १९ गतेदेखि सिधा उडान सेवा सुरु गरेको थियो। कोभिड–१९ को सङ्क्रमण विश्वभर फैलिएपछि उक्त गन्तव्यको उडान हाललाई स्थगन भएको छ। निगमले जापानसहित नौ गन्तव्यमा आफ्ना दुई वाइडबडी र दुई न्यारोबडी जहाजमार्फत अन्तर्राष्ट्रिय उडान भर्दै आएको छ।
धनगढी : सुदूरपश्चिम प्रदेश सरकारले कोरोना कोषबाट साढे ३२ करोड बढी रुपैयाँ खर्च गरेको छ । प्रदेश सरकारद्वारा कोरोना भाइरस (कोभिड-१९) जोखिम नियन्त्ररण तथा व्यवस्थापन कोषबाट ३२ करोड ५९ लाख २० हजार रुपैयाँ खर्च गरेको हो ।

प्रदेशको आन्तरिक मामिला तथा कानुन मन्त्रालयका अनुसार स्वास्थ्य सामग्री खेरिददेखि विभिन्न स्थानीय तहमा राहत वितरणमा उक्त रकम खर्च भएको छ ।&nbsp;सबैभन्दा बढी प्रदेशको सामाजिक विकास मन्त्रालयले १५ करोड ७३ लाख हजार रुपैयाँ खर्च गरेको छ।सामाजिक मन्त्रालयले २० वटा भेन्टिलेटर र ल्यावका सामग्री खरिद गर्नमा खर्च गरेको हो ।&nbsp;

प्रदेशका ८८ वटा स्थानीय तहमा १५ करोड २६ लाख रुपैयाँ खर्च भएको आन्तरिक मामिला तथा कानुन मन्त्रालयका सूचना अधिकारी लक्ष्मीप्रसाद जोशीले जानकारी दिए ।&nbsp; &nbsp;प्रदेशको शान्ति सुरक्षा मजबुत बनाउन ९ वटै जिल्ला प्रशासन कार्यालय, प्रदेश प्रहरी कार्यालय, नेपाली सेना तथा सशस्त्र प्रहरी र राष्ट्रिय अनुसन्धान विभागलाई आवश्यक रकम सहयोग गरिएको मन्त्रालयले जनाएको छ ।

हालसम्म प्रदेश सरकारको रकम, दातृ निकायबाट भएको नगद र खाद्यान्न सहयोगबाट आवश्यक सामग्री खरिद तथा स्थानीय तहलाई नगद हस्तान्तरण गरिएको आन्तरिक मामिला तथा कानुन मन्त्रालयले जनाएको छ ।

प्रदेश सरकारले ४० करोड रुपैयाँ राखेर स्थापना गरेको कोषमा बैंक, वित्तीय संस्था, व्यवसायी तथा विभिन्न निजी क्षेत्रबाट समेत नगद तथा खाद्यान्न सहयोग गरेको हो । कोषमा अन्य क्षेत्रले २ करोड ३५ लाख रुपैयाँ प्रदान गरेको छ ।&nbsp;केही&nbsp;स्थानीय सरकार राहत वितरणमा व्यस्त छन् भने केहीले अझै सुरु गर्न सकेका छैनन् ।

प्रदेशको एक मात्र उपमहानगर धनगढीले पहिलो चरणको राहत वितरण गरी दोस्रो चरणमा वितरण गदै गर्दा कुहिएको चामल भेटिएपछि रोकिएको छ । धनगढी उपमहानगरलाई प्रदेश सरकारले ५६ लाख ३० हजार दिएको हो ।

विश्वमै महामारीको रुप लिएको कोरना भाइरससँग सामना गर्न गत चैत ११ गतेदेखि देशभर लकडाउन भएपछि स्थानीय र प्रदेश सरकारले राहत प्याकेज ल्याएका थिए ।

प्रदेश सरकारले स्थानीय तहहरुले प्रदेश सरकारबाट प्राप्त भएको राहत तथा विभिन्न निकायबाट सहयोग भएको रकम तथा खाद्यान्न वितरण गर्ने कार्य जारी छ । यस्तै कैलालीको गोदावारी नगरपालिकाले बल्ल आएर पहिलो चरणको राहत वितरण सुरु गरेको छ । &nbsp;'दुई चरणमा राहत वितरण कार्यक्रम ल्याएको छ,' गोदावरी नगरपालिकाको प्रवक्ता शर्मानन्द भट्टले भने ,'पहिलो चरणमा केही वडामा सुरु गरिसकेको छ।'&nbsp;

गोदावरीलाई प्रदेश सरकारले ३४ लाख ८० हजार रकम दिएको छ । तर स्थानीयले भने अझै राहत नपाएको गुनासो गरिरहेका छन् ।&nbsp;
काठमाडौं :&nbsp;वाणिज्य बैंकहरुको वितरणयोग्य नाफा अघिल्लो वर्षको तुलनामा ६० प्रतिशतभन्दा धेरै घटेको छ। सरकारले चैत मसान्तमा तिर्नुपर्ने ब्याज असार मसान्तमा तिर्दा पनि हुने छुट दिएकाले पनि नाफा खातामा कम पैसा जम्मा भएको देखिएको हो।

६ वटा बैंक घाटामा गएपछि समग्र वाणिज्य बैंकको प्रतिफल दिने क्षमता भारी कटौती भएको देखिएको छ। गत चैत मसान्तको वित्तीय विवरणअनुसार लक्ष्मी, सिभिल, सनराइज, सिद्धार्थ, बैंक अफ काठमाण्डू र नेपाल बैंक खुद घाटामा गएका छन्। अरु बैंकले वितरणयोग्य नाफा आर्जन गर्न सकेको भए पनि स्ट्याण्डर्ड चार्टर्डबाहेक सबैको नाफा अघिल्लो वर्षको तुलनामा घटेको छ।

स्ट्याण्डर्ड चार्टर्डले भने अन्य बैंकको अन्तर्राष्ट्रिय भुक्तानी मध्येस्थता गर्ने र विदेशी मुद्राको कारोबार बढी गर्ने भएकाले साढे १८ प्रतिशत नाफा बढाएको छ। यद्यपि, लाभांश वितरण गर्न नपाइने नाफा खातामा भने कुनै पनि बैंक घाटामा गएको देखिँदैन। नेपाल फाइनान्सियल रिपोर्टिङ स्ट्याण्डर्ड (एनएफआरएस) भनिने नयाँ लेखा विधिअनुसार ग्लोबल आईएमई, प्राइम, सेञ्चुरीलगायत १५ बैंकले अघिले वर्षभन्दा पनि बढी नाफा कमाएका छन्। यत वर्ष मर्जरमा गएका संस्थाको एकीकृत हिसाबमा पनि बढी नाफा देखिएको छ।

बैंकको नाफा घटेसँगै सरकारले पाउने कर पनि भारी मात्रामा कटौती भएको छ। गएको चैतसम्ममा बैंकले १८ अर्ब ९८ करोड ५५ लाख रुपैयाँमात्रै आयकर तिरेका छन्। गत वर्ष १९ अर्ब ३३ करोड ६३ लाख रुपैयाँ तिरेका थिए।

नेपाल बैंकर्स संघको प्रतिवेदनले ग्राहकसँग ज्यादा शुल्क लिएर बढी आम्दानी गर्नेमा एनआईसी एसिया बैंक सबैभन्दा अगाडि देखिएको छ। यो बैंकले गएको ९ महिनामा १ अर्ब ८४ करोड रुपैयाँ त शुल्कबाटै कमाएको छ। त्यसपछि कृषि विकास, नबिल र ग्लोबल आईएमई बैंकले पनि १ अर्ब रुपैयाँभन्दा बढी शुल्कबाट कमाएका छन्। २७ वाणिज्य बैंकले आफ्ना ग्राहकबाट ९ महिनामा १७ अर्ब ७६ करोड रुपैयाँ शुल्कबाट कमाएका छन्।

खुद ब्याज आम्दानी गर्नेमा भने पूर्णसरकारी स्वामित्वको राष्ट्रिय वाणिज्य बैंक सबैभन्दा अगाडि देखिएको छ। त्यसपछि ग्लोबल आईएमई, एनआईसी एसिया, नबिलजस्ता बैंक ब्याजबाट बढी आम्दानी गर्नेमा पर्छन्।

कारोबारको आकारका आधारमा ग्लोबल आईएमई बैंक सबैभन्दा ठूलो भएको छ। यो बैंकसँग चैत मसान्तमा २ खर्ब १८ अर्ब निक्षेप र २ खर्ब १ अर्बभन्दा बढी कर्जा लगानी गरेको हिसाब छ। यो एनसीसी, सेञ्चुरी, नेपाल बंगलादेश र सिभिल बैंकको संयुक्त कारोबारभन्दा थोरैमात्र कम हो। समग्रमा बैंकसँग ३२ खर्ब १३ अर्ब निक्षेप र २८ खर्ब ३४ अर्ब कर्जा परिचालन गरेको वासलात छ।
झापा&nbsp;: झापाको गौरादहस्थित नमुना कृषि फर्मको ६ हेक्टर क्षेत्रफलमा लगाइएको मकैको बिउमा दाना कम लागेकाले माग अनुसारको हाइब्रिड बिउ उत्पादन नहुने भएको छ।

हाइब्रिड मकै बिउ उत्पादन गर्ने प्रयासमा भाले बिउ कम उम्रिँदा झापा गौरादहका किसान मर्कामा परेका छन्। पोथी बिउको धान चमरा धेरै समय रहँदैन। भाले बिउमा धानचमरा लाग्ने बेला गत महिना परेको असिना पानीले भाले बिउको परागसेचन हुन पाएन। जसका कारण बिउ मकैको उत्पादनमा कमी आयो।

राष्ट्रिय मकैबाली अनुसन्धानले पठाएको भाले बिउको उम्रने शक्ति नै कम भएको नमुना कृषि खेतीका संयोजक वेदनिधि चापागाईले बताए। उनले भने, ‘बिउ किन उम्रेन भन्ने प्राविधिक कुरा पनि हामीलाई पछि थाहा भयो। धानचमरा लाग्ने बेला पानीले चुट्नु पनि एउटा कारण हो। किनभने अरु कुनै समस्या थिएन। ९० प्रतिशत बिऊ नै उम्रिएन १० प्रतिशत मात्र उम्रियो।’

चापागाईले भने, ‘बिउ नउम्रिएपछि राष्ट्रिय मकैबाली अनुसन्धानबाट पुनः उक्त बिउ उखेलेर नयाँ बिउ छर्नका लागि पनि आह्वान गर्नुभयो तर लगाइसकेको मकै के उखेल्नु भनेर उखेलेनौं।’

उनका अनुसार भाले उम्रिन्छ कि उम्रिँदैन भनेर परीक्षण नगरी किसानलाई बिउ दिइयो। ‘यहाँ हामीले पनि परीक्षण नगरी ठूलो क्षेत्रफलमा लगायौं’, उनले भने, ‘यो सबै क्षेत्रको कमजोरी हो। सरकारले दिएको मकैमा हामी विश्वस्त भयौं।’

गत वर्ष एक हेक्टर लगाइएको उक्त बिउ उत्पादन राम्रो भएकाले यो वर्ष ६ हेक्टर जमिनमा लगाइएको थियो। ६ मध्ये एक हेक्टरमा लगाइएको बिउ नउम्रेपछि काटेर गाईलाई खुवाइयो। प्रतिहेक्टर २० केजी बिउ लाग्छ। जसमा १६ केजी पोथी बिउ हुन्छ। ४ केजी मात्र भाले बिउ लाग्ने गर्छ।

राम्रो फल्यो भने प्रतिहेक्टर तीन टन फल्छ। यसको बजार मूल्य १२ लाख रुपैयाँ पर्छ। तर, यसपालि प्रतिहेक्टर एक लाखको मात्र बिउ हुने सम्भावना छ। दाना एकदमै कमै मात्रामा लागेको छ। यद्यपि बिउ किन्नमा खर्च नलागे पनि खनजोत, मल, पानी, खेताला लगायतको खर्च एक हेक्टर बराबर २ लाख रुपैयाँ लगानी पर्ने गरेको उनीहरू बताउँछन्। राम्रो फल्दा ६ हेक्टरमा ६० लाख बराबरको मकै उत्पादन हुने थियो।

नेपालमा वार्षिक १० हजार टन हाइब्रिड मकैको बिउ आवश्यक पर्छ। तर नेपालको आफ्नो उत्पादन भने ४ टन मात्र रहेको छ। बाँकी बिउ बहुराष्ट्रिय कम्पनी मार्पmत नै आयात हुने गर्छ।नेपालमा ९ लाख ५८ हजार हेक्टर जमिनमा मकै खेती गर्न सकिन्छ। गत वर्ष उत्पादन भएको ४ टन हाइब्रिड मकै मध्ये झापाको महारानीझोडा साना किसान कृषि सहकारी संस्थाले नमुना एकीकृत खेतीमार्फत २.२ टन मकै उत्पादन गरेको थियो।

राष्ट्रिय मकैबाली अनुसन्धान कार्यक्रम रामपुरका प्र्रमुख डा. केशवबाबु कोइराला भन्छन्, देशभरमा ४ टन उत्पादन भएको रामपुर हाइब्रिड – १० जातको मकै उच्च तापक्रम सहन सक्ने जातको बिउ हो। उक्त बिउमध्ये देशभरबाट २ स्थानमा मात्र बिउ मकै उत्पादन गरेको चापागाईले बताए। २.२ टन मकै गौरादहको नमुना कृषि फर्मले र बाँकी २.५ टन मकै लुम्बिनी सिड उत्पादन कम्पनीले गरेको थियो। नेपालमा विकास भएका हाइब्रिड मकैको उत्पादन प्रतिहेक्टर ७ देखि ९ टनसम्म रहेको छ।

हाइब्रिड बिउको माग अधिक रहेका कारण आपूर्ति गर्न समस्या छ भइरहेको लेखा समिति संयोजक हेमनाथ घिमिरेले बताए। उनले भने, ‘यसपालि झनै उत्पादन घट्यो।’ घिमिरेका अनुसार बिउको माग बढ्न थालेपछि झापा, मोरङ, सुनसरीलगायत जिल्लाबाट बिक्री हुँदै आएको थियो। इलाम, पाँचथर, सप्तरी, सिरहा, पर्सा, जनकपुरलगायतका जिल्लाबाट बिउको माग आए पनि आपूर्ति गर्न कठिन भएको छ।

नेपालको भौगोलिक हावापानी सुहाउँदो हाइब्रिड जातको मकैको बिउ नेपालमै विकास भइसकेकाले मकै उत्पादन बढाउन अब यसैलाई प्राथमिकतामा राख्नुपर्ने विज्ञहरू बताउँछन्।

मकै विज्ञ कोइरालाका अनुसार मकैले धान चामर निकाल्ने समयमा ३८ डिग्री सेल्सियसभन्दा माथि भयो भने त्यो क्षमता मकैले सहन सक्दैन। रामपुर हाइब्रिड – १० को क्षमता ३८ डिग्री सेल्सियसभन्दा माथि हुन्छ। त्यसैले यसलाई हावापानीले त्यति प्रभाव पार्दैन। असिनाको कुरा अलग हो।

पछिल्लो समय कृषकको रोजाइमा नेपालमै उत्पादित हाइब्रिड मकै परे पनि उक्त बिउ नेपालमै आवश्यकता अनुसारको उत्पादन हुन नसक्दा किसानले बढी उत्पादन हुने बिउ प्रयोग गर्न पाएका छैनन्। आवश्यक अनुदानको व्यवस्था गरिदिने हो भने आगामी पाँच वर्षभित्रमा नेपाल हाइब्रिड बिउमा आत्मनिर्भर बन्न सक्ने कोइराला बताउँछन्।
काठमाडौं&nbsp;: कोरोना भाइरस संक्रमणको क्षतिबाट अर्थतन्त्रलाई उकास्न ठूला भौतिक पूर्वाधार आयोजना केन्द्रित बजेट ल्याउनुपर्ने बैंकरले माग गरेका छन्। नेपाल बैंकर्स संघका अध्यक्ष भुवन दाहालले सिमेन्ट र फलामको खपत बढाउने गरी पूर्वाधार निर्माण गर्नुपर्ने बताए।

दाहालले कंक्रिट राजमार्गको निर्माण गर्न थाल्नुपर्ने बताए। ‘त्यसबाट अहिले वित्तीय क्षेत्रको ठूलो लगानी रहेको सिमेन्ट र छड उद्योगले बजार पाउँछन्’, उनले भने, ‘बढी उत्पादनमूलक क्षेत्रमा वित्तीय क्षेत्रको पैसा लगानी गर्न पनि सघाउ पुग्छ।’

कोरोना संक्रमणका कारण पर्यटनजस्तो ठूलो सम्भावना बोकेको सेवा क्षेत्रमा धक्का लाग्दा पूर्वाधारमा लगानी बढाउने विकल्प खोजिनु उचित हुने दाहालको सुझाव छ। त्यसले आन्तरिक कच्चा पदार्थको उच्चतम प्रयोग गर्ने सिमेन्टको खपत बढ्छ। फलाम र बिजुलीको खपत पनि बढ्छ।

श्रम विज्ञ डा. गणेश गुरुङ पनि वैदेशिक रोजगारबाट फर्कनसक्ने ठूलो जनशक्तिलाई रोजगारी दिन ठूला पूर्वाधार आयोजना अघि बढाउने नीति लिनुपर्ने बताउँछन्। ‘भारतबाट महाकाली तरेर नेपाल छिरेको भोलिपल्टै गरिबको चुल्हो निभ्छ’, उनी भन्छन्, ‘त्यस्ता बेरोजगार नेपालीलाई तत्काल काम दिने व्यवस्था गर्न सरकारले ठूला पूर्वाधार परियोजनामा ध्यान केन्द्रित गर्नुपर्छ।’ खाडी मुलुकबाट फर्कनेहरूलाई पनि पहेलो हेलमेटमा उतार्न सके मुलुकको विकास र रोजगारी सिर्जना सँगसँगै हुने उनी बताउँछन्।

कंक्रिट सडकको अर्को फाइदा यसले पहाडी क्षेत्रमा हुने दुर्घटना घटाउन सहयोग गर्नसक्छ। ‘पहाडमा धेरै सडकहरू भासिएर सवारी दुर्घटना हुने गरेको छ’, नेपाल उद्योग वाणिज्य महासंघका पूर्वअध्यक्ष पशुपति मुरारका भन्छन्, ‘कंक्रिट सडक त्यसरी नभासिने भएकाले हाम्रो भौगोलिक विकटतामा उत्तम विकल्प हुनसक्छ।’

अहिले विकसित मुलुकमा समेत कंक्रिट सडकको प्रचलन बढेको भन्दै सिमेन्ट उत्पादकहरूले पनि त्यसतर्फ सरकारको ध्यान तान्ने कोसिस गरिरहेका छन्। सिमेन्ट उद्योगमा कुल उत्पादन लागतको १० प्रतिशतभन्दा कममात्रै आयातमा खर्चनुपर्ने भएकाले यसले मुलुकको अर्थतन्त्रमा बढी टेवा दिने बैंकरहरू बताउँछन्।

सडकका कारण मुलुकभित्रको बजार केन्द्रहरू आपसमा जोडिन्छ र आर्थिक गतिविधि तीव्र विस्तार हुन्छ। जसका कारण ग्रामीण क्षेत्रका साना उद्यमले बजारमा सहज पहुँच पाउँछन्। यसले अलकत्रा (बिटुमिन)जस्ता वस्तुको आयात समेत कटौती हुनेछ। नेपालले १० वर्षअघि वार्षिक ४६ करोड रुपैयाँ बिटुमिन आयातमा खर्च गरेको थियो भने अहिले त्यो निकै बढीसकेको राष्ट्र बैंकको तथ्यांक छ। गत आर्थिक वर्षमात्रै ५ अर्ब ८१ करोड रुपैयाँ अलकत्रा किन्नमा नेपालले खर्चेको थियो। यो वर्ष अलकत्राको आयात ३८ प्रतिशतभन्दा धेरैले बढेको छ।

सरकारले पनि नयाँ बजेटको प्राथमिकतामा द्रुतमार्ग, राजमार्ग, तीव्र गतिमा राजमार्ग, रणनीतिक सडकको निर्माणलाई जोड दिने बताएको छ। यस्तो बेला गुणस्तर मापदण्ड र निर्माण कम्पनीहरूसँगको करार सम्झौतालाई सुदृढ गरेर कंक्रिट सडकतर्फ मोडिने उचित समय भएको सरोकारवालाले बताउँदै आएका छन्। सरकारले उत्पादनमूलक क्षेत्रमा लगानी बढाउने नीति अघि सार्ने बताइरहँदा यो उत्तम विकल्प भएको जानकार बताउँछन्।विदेशबाट फर्केकालाई सहकारीमार्फत रोजगार‘जीवन रक्षा सिद्धान्त,अर्थतन्त्रको पुनर्बहाली प्राथमिकता’आगामी वर्षको बजेट र राहत प्याकेज

तर, यसका लागि बैंकहरूलाई जस्तै निश्चित प्रतिशतभन्दा बढी नाफा राख्न नपाइने गरी सिमेन्ट, फलामजस्ता वस्तुको मूल्य निर्धारण सरकारले नै गरिदिने व्यवस्था गर्नुपर्ने बैंकर बताउँछन्। उत्पादनका क्रममा हरेक खाले लागतको हिसाब सजिलै निकाल्न सकिने भएकाले मूल्य निर्धारण गर्न कठीन नभएको सिमेन्ट उत्पादकहरू पनि बताउँछन्।

‘अहिलेको विकट परिस्थितिमा सरकारले ठूलो मात्रामा उत्पादन किनिदिने अवस्था भयो भने न्यूनतम नाफामा मूल्य तोक्न व्यवसायी पनि राजी हुन सक्छन्’, एक सिमेन्ट उत्पादक भन्छन्। उनका अनुसार अहिले पनि सिमेन्ट उद्योग मूल्यका हिसाबले नाफामै छन्। बिक्री कम हुँदा उनीहरूलाई असर परेको छ। पछिल्ला केही वर्षमा सिमेन्ट र स्टिल उद्योगहरूले २ देखि ३ वर्षभित्र सबै लगानी उठाइसक्ने प्रस्ताव बैंकमा पेश गरेर ऋण लिने गरेको बैंकरहरूले बताउँदै आएका थिए।

निजी कम्पनीमा नाफाको पारदर्शिता कम भएकाले यथेष्ट तथ्यांक नभए पनि सरकारले चाहेको अवस्थामा वास्तविक उत्पादन लागतको हिसाब निकाल्न सक्ने व्यवसायी नै बताउँछन्। त्यस्तो लागतमा न्यूनतम १५­–२० प्रतिशत नाफा जोडेर अधिकतम मूल्य तोक्ने हो भने पनि अहिलेभन्दा सिमेन्ट र फलामको मूल्य निकै सस्तो पर्ने ती व्यवसायीले बताए। सस्तो मूल्यमा सामग्री किन्न पाए सरकारले पनि ठूला पूर्वाधारमा आन्तरिक उत्पादनको उपयोग गर्न सजिलो पर्ने उनी बताउँछन्।
कोभिड-१९ ले मुलुकको अर्थतन्त्र तहसनहस पार्ने संकेत देखाएको छ। चालू आर्थिक वर्ष ८.५ प्रतिशत आर्थिक वृद्विदरको प्रक्षेपण गरिएकोमा ४ प्रतिशतभन्दा पनि कममै चित्त बुझाउनुपर्ने भएको छ।&nbsp;

अपेक्षित रेमिट्यान्सको मात्रा घटेर २५ प्रतिशत हाराहारीमा झरेको छ। यता लामो समयको लकडाउनका कारण व्यवसायको ताल्चा खोल्नुअघि घरभाडा, विद्युत्, पानी, टेलिफोन महसुल, तलबभत्ता, बैंकको साँवाब्याज किस्ता, तिर्नुपर्ने साहुहरू आदिका कारणले धेरै व्यवसायी तनावमा छन्।&nbsp;

यो वर्षका बाँकी दुई महिना त यस्तैउस्तै जाला। आगामी आर्थिक वर्ष अत्यावश्यकबाहेक अरू वस्तुको व्यापार घटेर २५ प्रतिशत हाराहारी मात्र हुने अनुमान गरिँदै छ। घरजग्गाको कारोबार स्वात्तै घट्नेछ। थला परेको सेयर बजार अलिक तंग्रिएलाजस्तो भएको थियो, त्यसमा पनि झन् नकारात्मक असर पर्ने देखिन्छ। हाइड्रोपावर जो निर्माणाधीन छन्, झन् अप्ठ्यारो अवस्थामा पर्नेछन्।&nbsp;

निर्माण सुरु हुन लागेका हाइड्रोपावर सुरु नगर्दा प्रतिबद्वता गरेको समयभित्र निर्माण सम्पन्न हुन सक्दैन। वर्षैपिच्छे तिर्नुपर्ने नवीकरण चार्ज पनि त्यत्तिकै महँगो छ। ट्रान्समिसन लाइन बन्न पनि झन् समय लाग्ने भयो। पर्यटन व्यवसाय, साना तथा मध्यमस्तरका व्यवसाय उठ्न नसक्ने गरी थला पर्ने अवस्था छ।&nbsp;

यसै पनि स्वदेशमै लाखौं मानिस बेरोजगार छन्। स्वरोजगारको संख्या त झनै न्यून छ। दक्षिण कोरिया जान नपाएका ८० हजारभन्दा बढी र श्रम स्वीकृति लिएर खाडी मुलुक जान बसेका लगभग ५३ हजार युवा त अहिले नै बेरोजगार बन्दै छन्। अब विदेशबाट फर्केर आउने ठूलो संख्याका युवा जनशक्ति कहाँ के काममा लगाउने हो, निकै ठूलो चुनौती छ।
&nbsp;
आगामी वर्षको बजेटको मुख्य प्राथमिकता कृषि उत्पादन वृद्वि गरी कमसेकम खाद्यान्नलगायत कृषि उत्पादनमा आत्मनिर्भर बन्ने हुनेछ भन्ने अपेक्षा गरिएको छ। कृषक मारमा पर्दै छन्। सिजनमा मलबीउ व्यवस्थापन हुनेमा ढुक्क छैनन्। उत्पादित वस्तुको स्टोरेज गर्ने र बजारसम्म पुर्‍याउन सहज छैन। आयातीत कृषि उत्पादनले बजार ओगटेको छ।&nbsp;

त्यसैले कृषि उत्पादन बढाएर आन्तरिक खपत बढाउन चुनौती थपिरहेको छ। भएको कृषियोग्य जमिनमा आधुनिक कृषि योजनासहित कृषक प्रोत्साहन कार्यक्रम अघि सारी स्वरोजगार उद्यमशीलता विकासमा जोड दिनुपर्छ। तराईका ठूला नदीहरू नियन्त्रण गर्न दुवैतर्फ तटबन्ध निर्माण गरी हजारौं हेक्टर कृषियोग्य जमिन निकाल्न सकिन्छ।&nbsp;

तटबन्धकै माथिको भागमा विभिन्न किसिमका फलफूल खेती वा सौर्य ऊर्जा उत्पादन गर्न सकिन्छ। शिक्षा क्षेत्रमा एकातिर शुल्क उठ्न सक्ने स्थिति छैन, अर्कोतिर शिक्षकहरूको तलब सुविधा दिनुपर्ने, घरबहाल, टेलिफोन, विद्युत् आदिको खर्च व्यहोर्नुपर्ने बाध्यता छ। यसपटकदेखि विद्यार्थी नेपालमै पढ्न चाहन्छन्।&nbsp;


अनौपचारिक क्षेत्रमा त झनै विकराल स्थिति छ। हाल स्थानीय तहहरूले दिइरहेको राहतको निरन्तरताले पनि अर्थतन्त्रमा नकारात्मक प्रभाव परिरहेकै छ। स्वास्थ्यमा सातै प्रदेशमा सुविधासम्पन्न अस्पताल, जिल्ला अस्पताल र स्वास्थ्य चौकीको अस्पतालमा स्तरोन्नति गरी बाँकी रहेको बजेट सडक पूर्वाधार निर्माणमा खर्चिने गरी व्यवस्था गरिनुपर्दछ।&nbsp;


बर्सेनि विदेश जाने करिब ६० हजारको संख्या नेपालमै पढ्न चाहे कसरी व्यवस्थापन गर्ने भन्ने चुनौती पनि त्यत्तिकै छ। तर, यसको राम्रो पक्षचाहिँ करिब ५० अर्ब रुपैयाँबराबरको विदेशी मुद्राचाहिँ बचत हुन्छ।&nbsp;सडकमा गाडी गुडाएर जीविकोपार्जन गर्नेको संख्या पनि ठूलो छ।&nbsp;

लकडाउनका कारण ग्यारेजमा गाडी थन्किएका छन्। बैंकको किस्ताले साहुको टाउको दुखेको छ भने समयमा पारिश्रमिक नपाउनाले गाडी चालक, हेल्पर र कर्मचारी&nbsp;र तिनमा आश्रित परिवारजन संकटमा छन्।&nbsp;

अनौपचारिक क्षेत्रमा त झनै विकराल स्थिति छ। हाल स्थानीय तहहरूले दिइरहेको राहतको निरन्तरताले पनि अर्थतन्त्रमा नकारात्मक प्रभाव परिरहेकै छ। स्वास्थ्यमा सातै प्रदेशमा सुविधासम्पन्न अस्पताल, जिल्ला अस्पताल र स्वास्थ्य चौकीको अस्पतालमा स्तरोन्नति गरी बाँकी रहेको बजेट सडक पूर्वाधार निर्माणमा खर्चिने गरी व्यवस्था गरिनुपर्दछ।&nbsp;

बजेटको प्राथमिकता शिक्षातर्फ पनि दिएपछि चालू आयोजनाहरूको बाँकी काम सम्पन्न गर्न बजेट विनियोजन गरी विकास खर्च गर्न सक्ने वातावरण बनाउन जरुरी छ। यो आर्थिक वर्षमा नयाँ ठूला आयोजना अध्ययनअनुसन्धानमै सीमित रहने गरी बजेट विनियोजन हुने अनुमान गरिँदै छ। यसका लागि कोभिड-१९ राहत कोषका स्रोतहरू खोजिनुपर्छ। यसपटकको बजेट बन्दा राजस्व संकलनका दृष्टिकोणले खुम्चिन सक्ने, अनुदान दिने दाता मुलुककै अर्थव्यवस्था राम्रो नभएको अवस्थामा व्यवसायीलाई दिनै पर्ने राहत प्याकेज, शिक्षा र स्वास्थ्य क्षेत्रमा गर्नै पर्ने लगानी, सामाजिक सुरक्षा लगानीको निरन्तरता र विकास निर्माणको कार्यलाई निरन्तरता दिन आवश्यक लगानीका स्रोतका लागि थोरै अनुदान र धेरै वैदेशिक सफ्ट लोन मात्र विकल्प देखिँदै छ।&nbsp;

बैंक तथा वित्तीय संस्था परिचालन&nbsp;
१) तत्काल साना, मझौला र ठूला व्यवसायीलाई राहत प्याकेजको आवश्यकता पर्ने देखिन्छ। उद्यमी व्यवसायीले तत्काललाई खोजेको राहत भनेको सहुलियत ब्याज दरमा प्रकृति हेरी तीन देखि छ महिनाको चालू पुँजी कर्जा नै हो। लिइराखेका कर्जाको ब्याजमा छुट र किस्ता तिर्ने भाखा सारिदिन आग्रह गरिएको हो। यो कहरका बेला यति त राज्यले सुविधा पनि दिनुपर्छ। यो सबै व्ययभार बैंकिङ क्षेत्रलाई बोकाउँदा यसले फेरि बैंकिङ क्षेत्रमा नै नकारात्मक असर परी अर्थतन्त्र अधोगतिमा जान सक्ने सम्भावनालाई पनि नकारिहाल्न सकिँदैन। प्रभावित क्षेत्रलाई चार भागमा (अति असरग्रस्त, असरग्रस्त, सामान्य असरग्रस्त र कम असरग्रस्त) विभाजन गरी ब्याज अनुदान दिने नीति लागू गरी सो आर्थिक भार राहत कोषबाटै दायित्व वहन गर्ने÷गराउने व्यवस्था गर्न जरुरी देखिन्छ।

२. बैंक तथा वित्तीय संस्थालाई यो वर्षका लागि हाल कायम विद्यमान कानुनी बन्धनलाई निम्नानुसार खुकुलो बनाउन सकिन्छ :
क) नेपाल राष्ट्र बैंकले हालै जारी गरेको परिपत्रले बैंकको कर्जाको ब्याज भुक्तानी अवधि असार मसान्तसम्म सारेको छ। तर, लकडाउनको स्थिति लम्बिँदै गर्दा आगामी असार मसान्तसम्म पनि अधिकांश ब्याज बक्यौता रहन सक्ने सम्भावना देखिन्छ। यसको समाधानका लागि राष्ट्र बैंकको एकीकृत निर्देशनको ४(३) अनुसार बैंकहरूले आफ्नो वासलातको निमकीय कोषमा जम्मा गर्नुपर्ने रकम बढ्ने निश्चितप्रायः छ। बैंकमा लगानी गर्ने ठूला लगानीकर्ताले अरू बैंकबाट लिएको कर्जाको साँजाब्याज तिर्नका लागि पनि सेयर लगानी गरेको बैंकबाट प्रतिफलको आशा खोजिरहेको हुन्छ। यस किसिमका सेयरधनीहरूले प्राप्त गर्ने लगानी प्रतिफल चलायमान हुँदा बजारमा थप लगानीको अवसर सिर्जना भई रोजगारी वा स्वरोजगारी बढ्न सक्ने स्थिति पनि बन्दै जान सक्छ। लगानीकर्ताको मनोबल उच्च राख्नका लागि पनि वितरणयोग्य मुनाफा बढाउन आफ्नो वासलातको निमकीय कोषमा जम्मा गर्नुपर्ने रकम यस वर्ष जम्मा नगरे पनि हुनेगरी सहजीकरण गरिदिने हो भने बोनस सेयर वा नगद लाभांश दिने क्षमता बढ्न सक्ने स्थिति बन्न सक्छ। यसबाट बैंक तथा वित्तीय कुनै नकारात्मक प्रभाव पनि पर्दैन।

ख) हालको कोभिड-१९ महामारीले नकारात्मक प्रभाव पारेका उद्योग व्यवसायको स्थितिको मूल्यांकन गर्दा यो आर्थिक वर्षको तेस्रो र चौथो त्रैमासको साँवाब्याज किस्ता चुक्ता गर्न कठिनाइ हुने सहजै अनुमान गर्न सकिन्छ । तसर्थ यस कुरालाई मध्यनजर राखी यसरी तिर्न नसकेको ब्याज रकम पुँजीकरण गर्ने व्यवस्था राष्ट्र बैंकले मिलाउन जरुरी छ। तर, यसरी पुँजीकृत गरिएको ब्याज रकमलाई कुल आयमा गणना गरी नाफानोक्सान हिसाब तयार गर्न बैंक तथा वित्तीय संस्थालाई निर्देशन दिने र करयोग्य आय मानी वितरणयोग्य नाफामा गणना गर्न दिने व्यवस्था मिलाउनुपर्छ।

ग) अर्थतन्त्रको इकोसिस्टमलाई जीवित र चलायमान बनाई राख्न यो विषम परिस्थितिमा बैंकहरूको साधारण जगेडा कोष (General Reserve) &nbsp;मा हालसम्म जम्मा भएको रकमको २०-५० प्रतिशतसम्म समानुपातिक हिसाबले नगद र सेयर लाभांशकारूपमा वितरण गर्न उपयुक्त देखिन्छ।

घ) आजको मुलुकको यो संकटको घडीमा उद्योग व्यवसायमा प्रवाह गरेको कर्जालाई एकीकृत निर्देशनको २ (९) अनुसार बैंकहरूले सूक्ष्म निगरानीमा राखी कर्जा नोक्सानी व्यवस्था कायम गर्नुको कुनै औचित्य नभएकाले यस आर्थिक वर्षका लागि यो व्यवस्था स्थगन गर्ने व्यवस्था मिलाउनुपर्छ।

ङ)अहिलेको अवस्थामा आवधिक कर्जाहरूको किस्ता तिर्न कठिनाइ हुने परिस्थितिलाई ध्यान दिई तेस्रो र चौथो त्रैमाससम्मका किस्तालाई आवश्यक Restructure tyf Rescheduling &nbsp;गर्न उपयुक्त हुने र यसप्रकारका Restructure र Rescheduling &nbsp;गरिएका कर्जाको हकमा एकीकृत निर्देशनको २ (९) बमोजिम १२.५ प्रतिशतको कर्जा नोक्सानी व्यवस्था कायम गर्नुपर्ने हालको विद्यमान व्यवस्थालाई स्थगन गर्न उपयुक्त हुने देखिन्छ।

३) शिक्षित युवा स्वरोजगार, विदेशबाट फर्केका युवा परियोजना, महिला उद्यमशील, दलित समुदाय व्यवसाय विकास, उच्च प्राविधिक तथा व्यावसायिक शिक्षा, भूकम्पपीडितको निजी आवास निर्माण एवं व्यावसायिक कृषि तथा पशुपन्छीजस्ता कर्जाहरूमा ब्याज अनुदान दिने व्यवस्था भएपनि यस्ता कर्जा अपेक्षित लगानी हुन नसकिरहेकाले वाणिज्य बैंकका शाखाबाट कृषिमा आधारित व्यावसायिक तालिम, कृषि अनुसन्धान परिषद् र सम्बन्धित जिल्लाको कृषि कार्यालयलाई जोडी स्थानीय तहको जमानतमा किसानकै हातमा पुग्ने गरी प्रवाह गरिनुपर्छ। (लेखक वित्त तथा राजस्व विज्ञ हुन्।)
&nbsp;&nbsp;
काठमाडौं : खुलेको दुई दिनपछि सेयर बजार अनिश्चितकालका लागि बन्द भएको छ। धितोपत्र बोर्डको निर्देशनपछि खुलेको दुई दिनपछि बिहीबारदेखि बन्द भएको हो। कोरोना भाइरसका कारण करिब डेढ महिना अघि बन्द भएको सेयर बजार मंगलबार र बुधबार सञ्चालनमा आएपछि बोर्डले अर्को ब्यवस्था नहुन्जेलसम्मका लागि सेयर कारोबार बन्द गर्न निर्देशन दिएको थियो।

लगानीकर्तालाई पासको व्यवस्था गरेर एक तिहाइ कर्मचारीबाट कारोबार सञ्चालन गरे पनि भिडभाड बढेपछि बन्द गर्न बोर्डले निर्देशन दिएको हो। सेयर बजार दुई दिन सञ्‍चालन हुँदा बजार करिब ५० अंकले ओर्लिएर १२०१ अंकमा पुगेको थियो।
काठमाडौं : अर्थमन्त्री डा.युवराज खतिवडाले विनियोजन विधेयक, २०७७ का प्राथमिकताका सम्बन्धमा उठेका केही प्रश्नको गैरजिम्मेवार र अनपेक्षित जवाफ दिएका छन्। पूर्वबजेट छलफलको समापनमा संसद्मा सम्बोधन गरेका मन्त्री खतिवडाले ‘विनियोजन विधेयकका सिद्धान्त र प्राथमिकता परम्परागत भयो’ भन्ने सांसद्हलाई उनीहरुका टिप्पणी र सुझाव नै परम्परागत भएको बताए।उनले संसद्लाई आफूले सम्मान गर्ने गरेको र बदलामा संसदबाट पनि सम्मान चाहेको समेत भन्न भ्याए। यद्यपि, संसद्मा उनलाई कसले हेपेको हो भन्ने चाहिँ खुलाएनन्।

अर्थमन्त्री खतिवडाले आफूले सम्मान चाहेको प्रसंग लगत्तै पूर्वअर्थमन्त्री ज्ञानेन्द्रबहादुर कार्कीले मंगलबार सुनाएको जुरेलीको कथामा जुहारी खेल्न नचाहेको भनेका थिए। ‘जुरेली बस्दा बाँसको हाँगा नुहेको र त्यसलाई जुरेलीले आफ्नो खुट्टा नहेरी अभिमानका रुपमा सुनाउँदै हिँडेको’ कथा पूर्वअर्थमन्त्रीले संसद्मा मन्त्री खतिवडालाई लक्षित गरेर सुनाएका थिए। उनले अर्थमन्त्री खतिवडाले अर्थतन्त्रको सुदृढीकरणका लागि केही गर्न नसकेको समेत आरोप लगाएका थिए।

वैदेशिक रोजगारीमा रहेका नेपाली अलपत्र परेर तत्काल फर्कन चाहेको र उनीहरुलाई अबिलम्ब फिर्ता ल्याउनुपर्ने भन्दै संसद्मा सार्वजनिक महत्वको प्रस्तावसमेत दर्ता भएको छ। तर, सरकारका प्रवक्तासमेत रहेका अर्थमन्त्रीले उनीहरुलाई फिर्ता नल्याइने बताए। ‘महामारीको अवस्थामा अहिले जो जहाँ छ, त्यहीं बस्ने हो’, उनले भने, ‘त्यसका लागि सम्बन्धित देशसँग परराष्ट्र मन्त्रीले वार्ता गरिरहनुभएको छ। श्रम सम्झौताका आधारमा त्यी मुलुक त्यहाँ नेपालीलाई रहन बस्न दिन तयार रहेका छन्।’ यद्यपि, परराष्ट्र मन्त्री प्रदीप ज्ञवालीले सोमबार मात्र संघीय संसद्को राज्यका निर्देशक सिद्धान्त, नीति र दायित्वको कार्यान्वयन अनुगमन तथा मूल्यांकन समितिको बैठकमा २ लाख १० हजार ८ सय ७९ नेपाली तत्काल फर्कन चाहेको तथ्यांक आफूले विभिन्न दूतावासमार्फत पाएको उल्लेख गरेका थिए।

वैदेशिक रोजगारमा कार्यरत नेपालीले पठाएको रेमिट्यान्सबाट अर्थव्यवस्था चलाइरहेको सरकारले उनीहरुको समस्या सुन्न भने इन्कार गर्दै आएको छ। अर्थमन्त्री खतिवडाले उल्टै नेपालीलाई समस्या भए बरु नेपाल सरकारले आवश्यक सहयोग पठाउनेसम्मको चर्चा गर्न भ्याए।

कोरोना भाइरस महामारीको कारण उत्पन्न समस्यालाई प्रारम्भिक रुपमा सम्बोधन गरेका अर्थमन्त्रीले राहतको दायित्व सबै अन्य सरोकारवालाको टाउकोमा हालिदिएका थिए। सरकारले आफू केही नगरेर बैंक तथा वित्तीय संस्था, दूरसञ्चार र इन्टरनेट सेवा प्रदायक, विद्युत् प्राधिकरणदेखि घरधनीले राहत स्वरुप भाडा मिनाहा गर्नुपर्नेजस्ता अरुको दायित्व सिर्जना हुने गरी राहत घोषणा गरेका थियो।

वैदेशिक रोजगारीबाट आपत्मा परेर फर्कन चाहाने नेपालीका सम्बन्धमा पनि सरकार टक्टकिने संकेत अर्थमन्त्रीले देखाएका छन्। उनले निर्वाचन क्षेत्र विकास कार्यक्रम कटौतीको साहसिक निर्णय पनि गर्न नसक्ने संकेत गरेका छन्। ‘यसमा संसद्को मत विभाजित छ, एकमत भएर सरकारलाई निर्देशन दिए निर्णय लिन सजिलो हुन्छ’, उनले भने। सत्तारुढ दलकै सांसद् निर्वाचन क्षेत्र विकास कार्यक्रम कटौतीको विपक्षमा छन् र आफ्ना सांसद् धेरै रहेकाले यसलाई कटौती गर्न सरकारले अनिच्छा देखाए पनि सार्वजनिक वृत्तबाट भने यस्ता फजूल खर्च कटौती गर्न ठूलो दबाब छ।

अर्थमन्त्री खतिवडाले कोरोना भाइरस महामारीको अनिश्चितताबीच आ–आफ्नो काम सबैले जारी राख्नुपर्ने भन्दै बजेटलाई यथार्थपरक बनाउने बताए। महामारीको अनिश्चितताका बीच अहिले पूर्णबजेट नल्याउन र पुरक अनुमान ल्याएर, अहिलेको अनिश्चितता अन्त्य भएपछि अर्थतन्त्रलाई गति दिन पूर्णबजेट ल्याउन सांसद्हरुले सुझाएका थिए। संसदमा अर्थमन्त्रीले जेठ १५ मा पूर्णबजेट आउने र थप केही परिस्थिति भयो भने मात्र पुरक बजेट ल्याउने बताए।
काठमाडौं&nbsp;: मुलुकको अर्थतन्त्रमा ठूलो हिस्सा ओगटेको बागमती प्रदेशको अर्थतन्त्रमा ठूलो गिरावट आउने सरकारी अध्ययनले देखाएको छ। कुल गार्हस्थ उत्पादनको ३६.३५ प्रतिशत योगदान रहेको बागमती प्रदेशको आर्थिक वृद्धि १.२३ प्रतिशतमा सीमित रहने केन्द्रीय तथ्यांक विभागले जानकारी दिएको छ। सहरीकरण, जनसंख्या, ठूला व्यापारिक कारोबारका कारण बागमती प्रदेश सबैभन्दा बलियो अर्थतन्त्र भएको प्रदेश हो। कृषि क्षेत्रमा पछि परे पनि औद्योगीकरण र बजारीकरणले बागमती प्रदेशमा आर्थिक क्रियाकलाप बढी हुने गरेको छ।

कुल गार्हस्थ उत्पादनमा सबैभन्दा बढी योगदान पुर्‍याउने बागमती प्रदेशको वृद्धिदर सबैभन्दा कम हुने आँकलन विभागको छ। गत वर्ष ६.४० प्रतिशत आर्थिक वृद्धि गरेको बागमती प्रदेशमा यसपटक १.२३ प्रतिशत मात्रै हुने अनुमान गरिएको छ। बागमती प्रदेशको अर्थतन्त्रमा मुख्य योगदान रहेको थोक तथा खुद्रा व्यापार र खानी उत्खनन क्षेत्र प्रभावित छन्।

बागमती प्रदेशले राष्ट्रिय अर्थतन्त्रमा ३६.३५ प्रतिशतको योगदान पुर्‍याएको थियो। गत आर्थिक वर्षमा यो प्रदेशको अर्थतन्त्र १२ खर्ब ५७ अर्ब रुपैयाँ थियो। संघीयता कार्यान्वयनको सुरुदेखि कमजोर क्षमताका सातवटा प्रदेशमा लकडाउनले आर्थिक क्रियाकलाप थप संकुचित पारेको छ। कोभिड १९ महामारीको प्रभाव नियन्त्रण गर्न देशभर लागू बन्दाबन्दीले आर्थिक क्रियाकलाप ठप्प छन्। परिणामतः गत आर्थिक वर्षको तुलनामा यो वर्ष सबै प्रदेशको आर्थिक वृद्धि दर घट्ने अनुमान सरकारको छ।

यसअघि तथ्यांक विभागले मुलुकको आर्थिक वृद्धि दर २.२८ प्रतिशतमा हुने अनुमान गरिसकेको छ। अघिल्लो आर्थिक वर्ष यो ६.९९ प्रतिशत थियो। गत आर्थिक वर्षमा सबैभन्दा ठूलो आर्थिक वृद्धि गरेको प्रदेश २ ले यसपालि वृद्धिदर २.२८ प्रतिशतमा सीमित रहने देखिएको छ।

प्रदेश १ को ३.४१ प्रतिशत, दुईको २.२८ प्रतिशत, गण्डकीको २.६८ प्रतिशत, प्रदेश ५ को २ प्रतिशत र कर्णाली प्रदेशको ३.५६ प्रतिशतले आर्थिक वृद्धि हुने विभागको प्रक्षेपण छ।

‘राष्ट्रिय कुल गार्हस्थ उत्पादन उपभोक्ताको मूल्यमा ३७ खर्ब ६७ अर्ब रुपैयाँ अनुमान गरिएकोमध्ये सबैभन्दा बढी हिस्सा ३५.८४ प्रतिशत योगदान बागमती प्रदेशको हुनेछ’, प्रतिवेदनमा भनिएको छ। बाग्मतीको कुल गार्हस्थ उत्पादन उपभोक्ताको मूल्यमा १३ खर्ब ५० अर्ब रुपैयाँ हुने अनुमान गरिएको छ।

मुलुकको कुल गार्हस्थ उत्पादनमा प्रदेश एकको १५.८२ प्रतिशत, दुईको १३.७८ प्रतिशत, गण्डकीको ८.९० प्रतिशत, प्रदेश पाँचको १४.१८ प्रतिशत, कर्णालीको ४.२७ प्रतिशत र सुदूरपश्चिमको ७.२१ प्रतिशत हिस्सा हुने अनुमान विभागले गरेको छ।

सबै प्रदेशको अर्थतन्त्र खुम्चिने आँकलन गरिरहँदा सुदूरपश्चिम प्रदेशको अर्थतन्त्रमा योगदान बढाउने देखिएको छ। यद्यपि आर्थिक वृद्धिमा भने संकुचन आउने नै देखिएको छ।

विभागको तथ्यांकअनुसार कुल गार्हस्थ उत्पादनमा सुदूरपश्चिमको योगदान ७.०१ प्रतिशतबाट बढेर ७.२१ प्रतिशतमा पुग्नेछ। यो प्रदेशको अर्थतन्त्रमा सबैभन्दा ठूलो योगदान कृषि क्षेत्रको छ। त्यसपछि खानी तथा उत्खनन् क्षेत्रमा छ। शिक्षा क्षेत्रको दोस्रो हिस्सा समेटेको छ। गत आर्थिक वर्षमा ६.९ प्रतिशत आर्थिक वृद्धि गरेको सुदूरपश्चिमले यो वर्ष ४.०८ प्रतिशत मात्रै आर्थिक वृद्धि गर्ने अनुमान गरिएको छ।
काठमाडौं&nbsp;: पूर्वअर्थमन्त्री ज्ञानेन्द्रबहादुर कार्कीले बजेटको सिद्धान्त र प्राथमिकताबारे अर्थमन्त्री डा. युवराज खतिवडाको जवाफप्रति कटाक्ष गरेका छन्। पूर्वबजेट छलफलका क्रममा संसद्मा मंगलबार पूर्वअर्थमन्त्री कार्कीले ‘कम्युनिष्ट पार्टीको सिद्धान्तअनुसार बजेट निर्माण हुने’ अभिव्यक्ति दिएका खतिवडालाई कटाक्ष गरे।

कार्कीले जनस्वास्थ्य संकटको भीमकाय चुनौती सामना गरिरहेका बेला नागरिकको जीवन रक्षा गर्नु बजेटको सिद्धान्त हुनुपर्ने भन्दै स्थानीय स्तरसम्म गुणस्तरीय स्वास्थ्य सुविधा, अर्थतन्त्रको पुनर्बहाली र दिगो विकासका लागि बजेटमा प्राथमिकता दिन आग्रह गरे। समयले प्राथमिकतासमेत निर्धारण गर्ने भन्दै उनले मुलुकभित्र ठूलो संख्यामा रोजगारी सिर्जना गर्नुपर्ने दायित्व सरकारसामु रहेको बताए। अर्थमन्त्री खतिवडालाई जुरेलीको कथा सुनाएर व्यंग्यसमेत गरे।

विकास खर्चमा शिथिलता, निजी क्षेत्रप्रतिको अविश्वास, खटनपटन (सरकारको बढ्दो भूमिका) र भ्रष्टाचार मौलाएको भन्दै दोस्रो चौमासिकसम्म पनि २५ प्रतिशत विकास खर्च गरेर क्रमागत राष्ट्रिय गौरवका र ठूला आयोजना कहिले सम्पन्न हुन नसक्ने उनले उल्लेख गरे। भ्रष्टाचार व्यापक बढेको भन्दै उनले भ्रष्टाचारमा शून्य सहनशीलताको सरकारको प्रतिबद्घता ‘आफू बस्दा रुखको हाँगा नुगेको भन्ने युवा जुरेलीको कथनलाई उसको बाबु जुरेलीले खुट्टी हेरेरै पत्याएँ’ भन्ने जुरेलीको कथा सुनाएर व्यंग्य गरेका थिए। उनलाई अर्थमन्त्री खतिवडाले सुनिरहेका थिए।

कार्यान्वयन ढिलाइले लागत उच्च

पूर्वअर्थमन्त्री कार्कीले सरकारले आयोजना समयमा सम्पन्न गर्न नसक्दा दोब्बरसम्म लागत बढेको बताए। मेलम्ची खानेपानी आयोजनाजस्ता ‘ड्रिम प्रोजेक्ट’ ड्रिम (सपना) मै सीमित रहेको बताए। बूढीगण्डकी जलविद्युत् आयोजनाजस्ता उच्च क्षमताका जलाशययुक्त आयोजनालाई निर्माण गर्नेभन्दा पनि कमिसनको भकुण्डो बनाइएको उनले आरोप लगाए। उनले माथिल्लो तामाकोसी जलविद्युत् आयोजना ३५ अर्ब ९ करोडको लागतमा दुई वर्षअघि सम्पन्न भइसक्नुपर्नेमा ७७ अर्ब रुपैयाँ पुगेको छ। दुई वर्षमा विद्युत् उत्पादन भएर दैनिक ५ करोड रुपैयाँ आम्दानी देशले गुमाएको छ।

उनले अन्य केही राष्ट्रिय गौरवका आयोजनाको लागत बढेको र समयमा जनताले विकासको प्रतिफल प्राप्त गर्न नसकेको उल्लेख गरे। मध्यपहाडी लोकमार्ग ३३ अर्बको लागतमा आर्थिक वर्ष २०७४/७५ मा सम्पन्न गर्ने लक्ष्य राखिएकोमा लागत बढेर ८४ अर्ब पुगेको र सम्पन्न हुने अवधि २०७९/८० पुर्‍याइएको छ। ४७ अर्बको लागतमा सम्पन्न गर्ने भनिएको हुलाकी सडकको लागत ६५ अर्ब पुगको उनले बताए।

सिक्टा सिँचाइ आयोजना १२ अर्बको लागतमा २०७१/७२ मा सम्पन्न हुनुपर्नेमा अहिले २५ अर्ब रुपैयाँ पुगेको बताए। त्यस्तै, २०७०/७१ मा सुरु हुनुपर्ने कर्णाली राजमार्ग १० वर्षपछि धकेलिएको उल्लेख गरे। ‘गेम चेन्जर’ भनिएका काठमाडौं–तराई द्रुतमार्गको लागत सुरुवाती ११० अर्ब रुपैयाँबाट १ खर्ब ७५ अर्ब रुपैयाँ पुर्‍याएको र निजगढ विमानस्थल बजेट विनियोजन हुन लागेको १० वर्ष नाघिसक्दा पनि कुनै काम हुन नसक्नु दुःखद् रहेको बताए।

चुनौती

पूर्वअर्थमन्त्री कार्कीले अर्थमन्त्री खतिवडालाई अर्थतन्त्र सुदृढ गर्न केही गर्न नसकेको भनेर चुनौती दिए। विगतका सरकारले लिएका नीति र व्यावसायिक क्षेत्रमा जगाएको विश्वासका कारण अर्थमन्त्री खतिवडाले ‘श्वेतपत्र’ जारी गरेर ‘ध्वस्त छ’ भन्दाभन्दै पनि दुई वर्ष लगातार ६ प्रतिशत आर्थिक वृद्धिदर हासिल भएको उनको दाबी थियो।

अर्थमन्त्रीले विश्वास जगाउन नसक्दा कोरोना अघिदेखि नै अर्थतन्त्र शिथिल हुन सुरु भइसकेको उनले बताए। ‘कोरोना भाइरसको संक्रमण सुरु हुनुअघि नै अर्थतन्त्र शिथिल हुन सुरु भइसकेको थियो’, कार्कीले भने, ‘अहिलेको महामारी नआएको भए पनि सरकारले लक्ष्य गरेको ८.५ प्रतिशत आर्थिक वृद्धिदर हासिल हुने अवस्था थिएन। त्यहीभएर सरकारले पहिलो र दोस्रो त्रैमासको आर्थिक वृद्धिदर अनुमान नै सार्वजनिक गरेन।’

पूर्वअर्थमन्त्री कार्कीले सरकारले विशेष प्याकेज ल्याएर अर्थतन्त्रका चुनौतीलाई विशेष प्याकेज ल्याएर सम्बोधन गर्नुपर्ने बताए। ‘अहिलेको अवस्था भूइँचालो र नाकाबन्दीभन्दा धेरै जटिल छ’, उनले भने, ‘बेलैमा ठीक बाटोमा हिँडाउन सकेनौं भने ठूलो क्षति व्यहोर्नुपर्ने हुन्छ।’
&nbsp;
काठमाडौं : वैदेशिक रोजगारीबाट फर्केकालाई सहकारीमार्फत रोजगारी दिन सरकारले योजना अघि सार्ने तयारी गरेको छ। उत्पादन र रोजगारी बढाउन सरकारले सहकारीमार्फत सहुलियत कर्जा र सिडमनी दिने गृहकार्य सुरु गरेको हो।

सरकारले बजेटमार्फत सहकारीलाई राहत प्याकेज दिएमा वैदेशिक रोजगारीबाट फर्केका सबैलाई सहकारीमार्फत रोजगारी दिन सकिने, उद्यमशीलता र उत्पादन बढाउन सकिने सहकारीका अगुवाहरुको जोड छ। कोरोना भाइरस (कोभिड १९) ले विश्व नै थलिएको अवस्थामा सहकारीका अगुवाहरुले सहकारीमार्फत प्रयाप्त रोजगारी सिर्जना गर्न सकिने भन्दै सरकारसँग लबिङ गर्दै आएका छन्।

प्रतिनिधिसभाको अर्थ समितिमा सोमबार भएको छलफलमा सहकारीका अगुवाहरुले सरकारले सहुलियत कर्जा र फिर्ता गर्नेगरी सिड मनी दिनुपर्ने बताए। सरकारले राहत प्याकेज दिएमा वैदेशिक रोजगारीबाट फर्किने सबैलाई रोजगारीसँग जोड्न सकिने उनीहरुको उद्घोष थियो। सरकारले कुल बजेटको पाँच प्रतिशत सहकारी क्षेत्रलाई छुट्याउनसमेत माग गरेका छन्।

सरकारले विभिन्न शीर्षकमा ब्याज अनुदान दिनेगरी बैंक तथा बित्तीय संस्था मार्फत २०७५ देखि सहुलियत कर्जा दिदैँ आएको छ। तर बैंक तथा वित्तीय संस्थाहरुले प्रभावकारीरुपमा कार्यान्वयन गर्न नसक्दा निराशाजनक अवस्था छ। राष्ट्रिय सहकारी महासंघका अध्यक्ष मीनराज कँडेलले ५/६ प्रतिशत सहुलियत कर्जा सहकारीलाई दिए शतप्रतिशत कार्यान्वयन गर्ने बताए। ‘सहुलियत कर्जा पाए विदेशबाट फर्केका सबैलाई उद्यमी बनाउन सक्छौं’ उनले भने,‘यसले लाखौं रोजगारी सिर्जना हुनुका साथै उत्पादन बढ्छ।’

नेपाल कृषि प्रधान देश भएपनि दुई खर्ब भन्दा बढीको कृषिजन्य वस्तु आयत भइरहेको छ। सहकारीलाई बजेटमा प्राथमिकता दिए कृषिमा आत्मनिर्भर हुन महत्वपूर्ण भूमिका खेल्ने सहकारीका अगुवाहरु बताउँछन्। कोरोनापछि सहकारी क्षेत्रमा आउनसक्ने तरलता व्यवस्थापनका लागि तरलता व्यवस्थापन कोष स्थापना भइसकेको छ। त्यसमा राष्ट्रिय सहकारी बैंक र नेपाल बचत तथा ऋण केन्द्रीय संघ (नेफ्स्कुन)ले एक/एक अर्ब रुपैयाँ व्यवस्थापन गरिसकेका छन्। महासंघका अध्यक्ष कडेलले ५ वर्षभित्र फिर्ता हुनेगरी उक्त कोषमा सरकारले ५ अर्ब रुपैयाँ विनियोजन गर्नुपर्नेमा जोड दिए।

राष्ट्रिय सहकारी बैंकका अध्यक्ष केबी उप्रेतीले सरकारले सहकारीलाई सहुलियत कर्जा नदिदाँ बढी ब्याजदरमा निक्षेप लिनुपर्ने र केही बढीमै कर्जा प्रवाह गर्नुपर्ने बाध्यता भएको बताए। देशभर ३५ हजार भन्दा बढी सहकारी छन्। सहकारीले पछिल्लो व्यवस्था अनुसार १६ प्रतिशत ब्याजमा कर्जा प्रवाह गरिरहेका छन्। सहकारीको ब्याज अझै तीन प्रतिशतभन्दा बढी घटाउने सरकारले प्रयास थालिरहेको छ। सरकार आउँदो आर्थिक वर्षका लागि बजेट निर्माणको चरणमा छ। आउँदो आर्थिक वर्ष रोजगारी केन्द्रित बजेट ल्याउनुपर्ने सरकारको वाध्यता छ। कोरोना भाइरस (कोभिड १९) ले विश्वव्यापीरुपमा महामारीका कारण १० लाख भन्दा बढी वैदेशिक रोजगारीबाट फर्किने विज्ञहरुको अनुमान छ। आन्तरिक रोजगारी पनि उत्तिकै मात्रामा गुम्ने खतरा पनि बढेको छ।

बैंकका अध्यक्ष केबी उप्रेतीले बैंकबाट ५ प्रतिशतमा ल्याइएको कर्जा ११ प्रतिशत पुग्दा समस्या सिर्जना भएको बताए। सरकारले सहुलियत कर्जा दिए दुई प्रतिशत स्प्रेडदरमै कर्जा प्रवाह गर्न आफूहरु सक्षम भएको उनले बताए। नेफ्स्कुनका अध्यक्ष परितोष पौड्यालले विदेशबाट फर्किएकालाई सहकारीमार्फत बित्तीय सहजीकरण गर्न सरकारले ध्यान दिनुपर्ने बताए।

सहकारीमार्फत संभाव्यताको आधारमा एक गाउँ एक उत्पादन मोडलमा सहकारी फार्म सञ्चालन हुनुपर्ने, युवा तथा साना व्यवसायी स्वरोजगार कोष सहकारी बैंकमार्फत परिचालन हुनुपर्ने, तरकारी तथा फलफूल बजार प्रवद्र्वन तथा व्यवस्थापनका लागि विशेष प्याकेज ल्याउनुपर्ने अभियानले माग गरेको छ।

कृषि तथा उपभोक्ता सहकारी संस्थालाई थप सशक्त बनाउन होमडेलीभरीका लागि ईकर्म प्लेटफर्म निर्माण, सवारी सधानको व्यवस्था एव्म आउँदो वर्षमा ५० वटा सहकारी सुपथ पसलका लागि बजेट गरिएको छ।

कृषि, पशुपंक्षीपालन, डेरी प्रशोधन उद्योग, डेरी फार्म, पोल्ट्री फार्म, अन्य कृषि उद्योग, उर्जा उत्पादन, स्वास्थ्य, संचार, वित्तीय सेवा उपलब्ध गराउन लगायत अन्य व्यवसायको लागी आवश्यक मेशिनरी, औधोगिक तथा कृषियन्त्र, उपकरण, पार्टपूर्जा, कच्चापदार्थ तथा ढुवानीका साधन आयात गर्दा लाग्ने मूल्य अभिवृद्धि कर र भन्सार महशुल छुट दिने व्यवस्था गर्न पनि सहकारी अभियानले माग गरेको छ।

अर्थ समितिका सभापति कृष्णप्रसाद दाहालले तीन खम्बे अर्थनीति भनिएपनि स्रोत परिचलनमा सहकारी धेरै तल भएको बताए। जनतालाई परिचालन गर्ने क्षेत्र सहकारीलाई अगाडि ल्याउनुपर्ने अहिलेको आवश्यकता भएको उनको भनाइ छ। पूर्वअर्थमन्त्री ज्ञानेन्द्रबहादुर कार्कीले उत्पादन, रोजगारी र दिगो विकासमा सहकारी प्रत्यक्ष जोडिने भएकाले राज्यले प्राथमिकता दिनुपर्ने बताए। सहकारीले ब्यापकता लिए आत्मनिर्भर हुन सकिने भन्दै प्रयप्त बजेट विनियोजन गरिए पुँजीगत खर्च र आयवृद्विमा महत्वपूर्ण टेवा पुग्ने उनले बताए।&nbsp;
&nbsp;
काठमाडौं : अर्थमन्त्रीले विनियोजन विधेयक, २०७७ का सिद्धान्त र प्राथमिकता पेश गरेसँगै सोमबारदेखि पूर्वबजेट छलफल सुरु भएको छ। सांसदहरुले कोरोना भाइरसको महामारीका कारण उत्पन्न स्वास्थ्य संकट र उत्पादनमूलक क्षेत्र लक्षित गरेर बजेट ल्याउन सुझाएका छन्।

सांसदहरुले बजेटको सिद्धान्त र प्राथमिकता हेर्दा सरकारले पुरानै ढर्रामा बजेट ल्याउन लागेको भन्दै त्यसले अहिलेको चुनौतीलाई सम्बोधन गर्न नसक्ने बताए। संसद्मा बोल्दै सांसद् तथा उद्योगपति विनोद चौधरीले निजी क्षेत्रसँगको हातेमालोमा अर्थतन्त्र पुनस्र्थापना अघि बढाउनुपर्ने भन्दै सरकारले निजी क्षेत्रलाई जति निचोरे पनि हुन्छ भन्ने मान्यता त्याग्न आग्रह गरेका थिए।अर्थमन्त्री युवराज खतिवडाले सांसदको सुझाव मननयोग्य भएको भन्दै विगतका नीति र कार्यक्रमसमेत लक्ष्य प्राप्ति नहुँदासम्म निरन्तरता दिनुपर्ने भन्दै सबै विषय थन्क्याएर सबै नयाँ प्राथमिकता निर्धारण गर्ने विषय व्यावहारिक नभएको बताए। उनले बजेटको सिद्धान्त कम्युनिष्ट पार्टीको सिद्धान्तले निर्धारण गर्ने भन्दै पार्टीको सिद्धान्त परिवर्तन नभएकाले सोही सिद्धान्तअनुसार नै बजेट तर्जुमा हुने उल्लेख गरे।
काठमाडौं : सरकारले कोरोना महामारीको आर्थिक र सामाजिक असर न्यूनीकरण गर्न चिनियाँ मोडल अनुशरण गर्ने भएको छ। बेइजिङस्थित नेपाली राजदूतावासले कोरोना प्रभाव न्यूनीकरणमा चीनले अपनाएको पुनरुत्थानका कार्यक्रम अध्ययन गरी प्रतिवेदन तयार पारेको छ। सोही प्रतिवेदन परराष्ट्र मन्त्रालयले अर्थ मन्त्रालयलाई पठाएको हो।

विभिन्न मन्त्रालयले सोही प्रतिवेदनलाई आधार बनाएर पुनरुत्थानका कार्यक्रम प्रस्ताव गर्ने बताइएको छ।

चीन सरकारको आर्थिक नीति भाइरस प्रतिरोधात्मक र उपचारात्मक कार्यमा टेवा पुग्ने गरी उत्पादनजन्य, सेवा र बिक्रीमा संलग्न मेडिकल, सार्वजनिक यातायात र दिनहुँ साध्य उपभोग्य सामग्री एवं महामारीबाट सर्वाधिक प्रभावित क्षेत्रप्रति लक्षित गरिएको प्रतिवेदनमा उल्लेख छ। तत्कालीन उच्चतम जोखिमयुक्त परिस्थिति र हाल भाइरस संक्रमणपछिको अवधिमा समाज र अर्थतन्त्रका विविध पक्ष जस्तै व्यापार, लगानी, पर्यटन, स्वास्थ्य, शिक्षा आदिको पुनरुत्थानका लागि केन्द्रीय, प्रान्तीय र स्थानीय सरकार तीनै तहमा विभिन्न चरणमा अवलम्बन गरेका थिए। सोही नीतिलाई नेपालको आवश्यकताअनुकूल अनुशरण गर्ने अर्थ मन्त्रालयले जनाएको छ।

यस्तो छ&nbsp;चीनको पुनरुत्थान कार्यक्रम

चीनका बैंकले विभिन्न चरण गरी कुल २० खर्ब युआन बराबरको कर्जा रकम उपलब्ध गराएको थियो। १० फेब्रुरीदेखि सूचीकृत कम्पनीहरूलाई ३.१५ प्रतिशत नबढ्ने गरी ऋण वितरण गरेको थियो। जुन विद्यमान ४.१५ प्रतिशतभन्दा कम हो।

अप्रिल १२ मा पूर्वी चीनको शानतोङ प्रान्तमा क वर्गका ५०६ पर्यटकीय गन्तव्यस्थल खुला गरिएको छ। अनलाइन टिकट बुकिङ, निःशुल्क भ्वाइस गाइड्स जस्ता कोभिड प्रतिकारात्मक तरिका अपनाइएको छ। अप्रिल मसान्तसम्म शान्तोङ प्रान्तले १३ करोड ८० लाख युआन बराबरको भौचर जारी ग‍र्‍यो। त्यसैगरी केन्द्रीय सरकारले पनि घरेलु र अन्तर्राष्ट्रिय उडान कम्पनीहरूलाई सहयोग स्वरूप अनुदान दिने निर्णयसमेत गरिसकेको छ।

खाद्य एवं दैनिक उपभोग्य सामग्रीको मूल्य वृद्घि, बेरोजगारी वृद्घिका कारण जोखिममा परेका समुदायलाई लक्ष्य गर्दै अप्रिल १० मा थप ५३ अर्ब युआन बराबरको राहत योजना सार्वजनिक गरेको थियो। चीनको अर्थ मन्त्रालयको सामाजिक सुरक्षा डिभिजनका उप प्रमुख वाङ सिनस्याङका अनुसार सो शीर्षकमा गत वर्षको कुल खर्च १ खर्ब ४४ अर्ब युआन रहेकोमा यो वर्ष १ खर्ब ५६ अर्ब युआन पुगिसकेको छ। उक्त रकम प्रोत्साहनका रूपमा आधारभूत जीवनयापन खर्चका रुपमा वितरण गरिने भनिएको छ।

यसअघि मार्च ३१ मा थप ८० लाख लक्षित वर्गका लागि मार्चदेखि जुनसम्म अल्पकालीन मासिक अनुदान दोब्बर गर्ने राहत योजना सार्वजनिक गरिएको थियो। मार्चको वस्तुगत मूल्य सूचकांक सार्वजनिक भएपछि २० दिनभित्र राहत लक्षित वर्गमा पुग्ने बताइएको छ। कोरोनाले सर्वाधिक प्रभावित हुबेई प्रान्तले ३७ लाख विपन्न एवं जोखिममा रहेका जनताका लागि लक्ष्य गर्दै ४ करोड ४० लाख युआन (११९ युआन प्रतिव्यक्ति) वितरण गरेको छ।

मानव संशाधन एवं समाजिक सुरक्षा मन्त्रालयका बेरोजगार महाशाखाका अनुसार मार्च अन्तिमसम्म कुल १३ बिलियन युआन बेरोजगार भत्ताा स्वरूप २३ लाख बेरोजगार व्यक्तिलाई वितरण गरेको छ। स्वास्थ्य बिमामा सहुलियत स्वरूप २ अर्ब युआन र खाद्य सामग्रीको मूल्य वृद्घि नियमन गर्ने प्रयोजनका लागि ६० करोड युआन मार्च अन्तिमसम्म छुट्याइएको छ। ६ लाख ७० हजार गाउँबाट विभिन्न सहरमा गई काम गर्ने आप्रवासी कामदारलाई एकपटक ज्यालादारी स्वरुप ४१ करोड युआनको राहत वितरण गरिएको प्रतिवेदनमा उल्लेख छ।

विद्युतीय र हाइब्रिड कारको उत्पादन र प्रयोगलाई बढावा दिने उद्देश्य अनुरुप अनुदान र खरिद मूल्यमा कर छुटको घोषणा गरिसकेको छ। महामारीबाट प्रभावित साना तथा मझौला उद्योगले जनवरी २५ देखि जुन ३० भित्र तिर्नुपर्ने साँवा र ब्याजको अवधि थप गर्ने सम्बन्धित बैंकलाई निवेदन दिन सक्ने व्यवस्था गरेको छ।
जनकपुरधाम :&nbsp;धनुषाको जनकनन्दी गाउँपालिका १ की जिलेबियादेवी सहनी खोलाले उकासेको जग्गामा लगाएको बालीले बजार नपाउँदा चिन्तित छन्। मौसम अनुकूलताले खोलाको बगर खेतमा लगाएको तरकारी तथा फलफूलले बजार नपाएपछि उनलाई चिन्ता भएको छ।

लकडाउनले खेतमा लगाएको तरकारी लौका, फर्सी, करेला, झिम्नी तथा फलफूल खबुर्जा, काँक्रो, फुईट बिक्री हुन नसक्दा खेतमै कुहिन थालेको हो। ‘गतवर्ष तरकारी र फलफूल बेचेर साढे ३ लाख आम्दानी गरेका थियौं, यसपाली अहिलेसम्म बिक्री हुन सकेको छैन’, सहनीले भनिन्, ‘खोलाको बगरमा अन्य बाली पटक्कै हँुदैन, तरकारी र फलफूलबाटै गुजारा चलाउँदै आएका छौं, यो पनि बिक्री नभएर वर्षभरि भोकै बस्नुपर्ने हुन्छ।’ कमला नगरपालिका बरेरबाका सोनदत्त मुखियाले वर्षौंदेखि बगरमा खेती गर्दै आएको छ। व्यावसायिक खेती गर्दै आएका उनले सशस्त्र माओवादी द्वन्द्वयता कहिले खेतीपातीको बजारीकरणमा समस्या भोग्नुपरेको थिएन।

मुखियाले भने, ‘ऋण काढेर खेती लगाएँ, खरबुजा र काँक्रो तयार भएर बिक्री गर्ने बेला छ, तर बजार जाने अवस्था छैन, व्यापारी आउँदैन, अब खेतमा उब्जिएको तरकारी, फलफूल खेतमै नष्ट भइरहेको छ।’ कमला नपाका सनक मुखिया भनाइ पनि उस्तै छ। सनकले झन्डै तीन बिघामा व्यावसायिक तरकारी तथा फलफूल खेती गरिरहेका छन्। तरकारी तथा फलफूल बिक्री नभएपछि खेतमै कुहिएर जान लागेको सुनाए। बिक्री नभएपछि केही स्थानीयलाई सस्तोमै टिपेर खान दिए। उनले गाउँमा खर्बुजा एक सय, लौका प्रतिपिस ३० तथा काँक्रो १५, फुईट ५०, फर्सी १५, करेला ३० प्रतिकिलो बिक्री गरिरहेको जानकारी दिए।

गाउँको मूल्यभन्दा सहरको मूल्य तेब्बर भएको किसान बताउँछन्। आपूर्ति प्रणाली बिग्रँदा विचौलियाका कारण सर्वसाधारण उपभोक्ता चर्को मूल्य तिर्न बाध्य भएको जनकपुरका राकेशविक्रम साह बताउँछन्। धनुषाको गोदार, ढल्केवर, लक्ष्मीनिवास, जमुनिवास, बटेश्वर, महेन्द्रनगर, नक्टाझिजजस्ता दर्जनौं गाउँमा किसान बाहिरी जिल्ला बजारलाई केन्द्रित गरेर खेती किसानी गर्छन्। भारतीय सिमाना इनर्वा मलहनियादेखि पूर्व–पश्चिम राजमार्गसम्म खोलाले उकासेको करिब तीन हजार बिघामा धनुषा र सिरहाका १५ सयभन्दा बढी गरिब तथा विपन्नले फलफूल र तरकारी बाली लगाएका छन्।

कमला नदीमा मात्र बर्सेनी १० करोड रुपैयाँभन्दा बढीको उत्पादन र बिक्री हुँदै आएको अनुमान छ। वित्तीय संस्थाबाट ऋण लिएर कृषि कर्ममा लागेका किसानलाई राहतस्वरुप केही ब्याज मिनाहा गरिदिने प्रदेश सरकारको निर्णय छ। भूमि व्यवस्था, कृषि तथा सहकारीमन्त्री शैलेन्द्र साहले तरकारी तथा फलफूल ढुवानी तथा बजार व्यवस्थापन तत्कालै व्यवस्थापन गर्ने आश्वासन दिए। उनले भने, ‘किसान खेतबाट उत्पादित फलफूललाई कम्तिमा अन्तरप्रदेशीय तथा संघ सरकारसँग समन्वय गरेर पुर्‍याउने वातावरण तयार पार्दैछौं।’धादिङ प्रवेशमा कडाइ, फलफूल तरकारी ढुवानीमा प्रतिबन्ध
काठमाडौं&nbsp;: मुलुकभर फोरजी सेवा प्रयोग गर्ने ग्राहक संख्या साढे ४६ लाख पुगेको छ। नेपाल दूरसञ्चार प्राधिकरणले सार्वजनिक गरेको एमआईएस प्रतिवेदनमा मुलुकभर फोरजी प्रयोगकर्ता ४६ लाख ६४ हजार ६६१ रहेको उल्लेख छ। दूरसञ्चार प्राधिकरणले २०७६ माघसम्मको एक वर्षको तथ्यांकका आधारमा प्रतिवेदन सार्वजनिक गरेको हो। २०७५ सालको माघसम्म अर्थात् एक वर्ष अघिसम्म २५ लाख तीन हजार ७२८ फोरजी प्रयोगकर्ता थिए। एक वर्षको अवधिमा ८६.३० प्रतिशतले फोरजी ग्राहकको संख्यामा वृृद्धि भएको छ।

सो अवधिमा दूरसञ्चार सेवाप्रदायक कम्पनीमध्ये एनसेलका ग्राहक अधिक बढेको देखिएको छ। दोस्रो स्थानमा स्मार्ट र तेस्रोमा नेपाल टेलिकम छ। निजी क्षेत्रका सेवाप्रदायकले शतप्रतिशतले भन्दा धेरै ग्राहक बढाउँदा सरकारी स्वामित्वको नेपाल टेलिकमको ग्राहक जम्मा १८ प्रतिशतले बढेको छ।

२०७५ माघसम्म एनसेलको फोरजी ग्राहक १६ लाख ७२ हजार ८९१ थिए। २०७६ माघमा एनसेलको ग्राहक संख्या ११२ प्रतिशतले बढेर ३५ लाख ४५ हजार २८६ पुगेको छ। २०७५ माघसम्म स्मार्टको फोरजी ग्राहक एक लाख १९ हजार ६८० को संख्यामा थियो। २०७६ माघमा स्मार्टको ग्राहक संख्या १३१.३१ प्रतिशतले बढेर दुई लाख ७६ हजार ८३२ पुगेको छ।

२०७५ माघसम्म सरकारी स्वामित्वको नेपाल टेलिकमको फोरजी ग्राहक ७ लाख ११ हजार १५७ को संख्यामा थियो। २०७६ माघमा नेपाल टेलिकमको ग्राहक संख्या १८.४७ प्रतिशतले बढेर ८ लाख ४२ लाख ५४३ को संख्यामा पुगेको छ।

दूरसञ्चार सेवाप्रदायकमध्ये नेपाल टेलिकमले २०७३ पुस १७ गते काठमाडौं उपत्यका र पोखरामा फोरजी विस्तार गरेको थियो। एनसेलले २०७४ जेठबाट काठमाडौं उपत्यकालगायत नगरकोट, बनेपा तथा धुलिखेलमा सेवा सुरु गरेको थियो। स्मार्ट सेलले २०७४ कात्तिकबाट काठमाडौं र पोखराबाट सेवा सुरु गरेको थियो।

टेन्डर र आन्तरिक विवादका कारण टेलिकमको फोरजी सेवा सञ्चालनमा आएको एक वर्ष गति लिन सकेको थिएन। २०७४ माघबाट भने टेलिकमले फोरजी सेवा विस्तारलाई आक्रामकता साथ अघि बढाएको थियो।

२०७५ असोज ५९ वटा साना तथा ठूला सहरमा टेलिकमले फोरजी सेवा सुरु गर्‍यो। २०७५ माघदेखि टेलिकमले ७७ जिल्लामा फोरजी सेवा विस्तार गरिसकेको छ। ७७ जिल्ला फोरजी सेवा विस्तार गर्न नेपाल टेलिकमले १८ अर्ब रुपैयाँ खर्च गरेको छ। नेपाल टेलिकमका सह प्रवक्ता कृष्णप्रसाद भण्डारी पुराना सिम प्रयोगकर्ता धेरै भएकाले फोरजी प्रयोगकर्ता अपेक्षाकृत रूपमा बढ्न नसकेको बताउँछन्। ‘सुरुवाती दिनमा सिम अटोमेटिक फोरजीमा अपग्रेड हुने व्यवस्था थिएन’, भण्डारीले भने, ‘अहिले फोरजी सपोर्ट गर्ने सेट र सिम भएका ग्राहकको अटोमेटिक अपग्रेड हुन्छ।’

अहिले टेलिकमको सेवा ७७ जिल्लामै पुगेको छ। उनका अनुसार वैशाख महिनामा टेलिकमको फोरजी ग्राहक ५७ लाख नागिसकेको छ। पुराना सिमलाई फोरजीमा अपग्रेड गर्ने र नेटवर्क विस्तारमा उल्लेखनीय सुधार भइरहेकाले ग्राहक वृद्घि भइरहेको उनको दाबी छ।
काठमाडौं&nbsp;: नेपाल उड्डयन प्राधिकरणले जहाज तथा हेलिकप्टर पार्किङ गरेबापतको शुल्कमा ७५ प्रतिशत छुट दिने प्रस्ताव गरेको छ। प्राधिकरण बोर्डको आन्तरिक गृहकार्यबाट लकडाउन सुरु भएदेखि लकडाउन भरी र आन्तरिक तथा बाह्य उडान खुलेको १ महिनासम्मका लागि पार्किङ शुल्कमा ७५ प्रतिशत छुट दिने प्रस्ताव गरिएकोे प्रवक्ता राजकुमार क्षेत्रीले जानकारी दिए। पार्किङसँगै सबै विमानस्थल हातामा रहेका पसल–कवलहरूको भाडामा पनि ७५ प्रतिशत नै छुट दिने निर्णय गरेको प्राधिकरणले जनाएको छ।

कोरोनाका कारण सरकारले लकडाउन र सबै आन्तरिक तथा बाह्य उडान बन्द गरेको छ। लकडाउन कहिले खुल्छ र उडान कहिलेबाट सुचारु हुन्छ भन्ने यकिन गर्न सकिने अवस्था अझै छैन। करिब डेढ महिनादेखि केही चार्टर्डबाहेक सबै उडान ठप्प छन्। धराशयी बन्दै गएको आन्तरिक हवाई व्यवसायलाई केही राहत दिने गरी प्राधिकरणले यस्तो निर्णय गरेको प्रवक्ता क्षेत्रीले अन्नपूर्ण पोस्ट्लाई बताए। प्राधिरकणले यो प्रस्तावलाई प्रतिवेदन बनाएर पर्यटन मन्त्रालयमा बुझाएको छ भने यसलाई कार्यान्वयन गर्न मन्त्रिपरिषद्बाट पारित हुनुपर्नेछ।

प्राधिकरणको प्रस्तावलाई मन्त्रिपरिषद्ले पारित गरे लकडाउन सुरु भएको चैत ११ गतेदेखि जहाज पार्किङ र पसल–कवलहरूको भाडावापतको शुल्कमा छुट दिइनेछ। लकडाउन खुले पनि सरकारले आन्तरिक तथा बाह्य उडान जहिले खुलाउँछ त्यसको ठिक १ महिनासम्म प्रस्तावित दुवै क्षेत्रमा छुट दिइने क्षेत्रीले जानकारी दिए।

प्राधिकरणले पार्किङवापतको शुल्क अन्तर्गत १ हजार किलोको १ डलर लिने गर्छ। यो ६ घण्टाको अवधिका लागि हुने र आन्तरिक तथा बाह्य दुवै जहाजको हकमा लागु हुने गरेको छ। अन्तर्राष्ट्रिय जहाज ७७ हजार किलोग्रामभन्दा बढी तौलका हुने गरेको बताइन्छ। तर, विमानस्थलमा अन्तर्राष्ट्रिय जहाज पार्किङ हुने गरेको छैन।

त्रिभुवन विमानस्थलमा अन्तर्राष्ट्रियतिर २० वटा र आन्तरिकतिर करिब ७ वटा पसल तथा कवल सञ्चालनमा छन्। उपत्यका बाहिरका विमानस्थलमा पनि पसल तथा कवल सञ्चालनमा रहेका छन्।

राष्ट्र बैंकको तयारी

नेपाल राष्ट्र बैंकले सबै आन्तरिक विमान कम्पनीलाई केही सहुलियत दिने गरी नियमित समयमा भएको आम्दानीको विवरण मागेको छ। त्यसै अनुरूप हिमालय, नेपाल एयरलाइन्सलगायत सबै विमान कम्पनीले अघिल्लो आर्थिक वर्ष र चालु आर्थिक वर्षको फागुनसम्म आम्दानीको विवरण राष्ट्र बैंकमा बुझाएको बताइएको छ। यही आधारमा नै राष्ट्र बैंकले सहुलियत अघि सार्ने बताइएको छ। वैशाख २५ गतेसम्मको बन्दाबन्दी र जेठ २ गतेसम्म आन्तरिक तथा बाह्य उडान बन्द भएपछि केही चार्टर्डबाहेक अहिले सबै विमान थन्किएका छन्।&nbsp;आन्तरिक र बाह्य उडान बन्द, पार्किङ शुल्क मिनाहा गर्ने तयारी

जहाज थन्किँदा प्रत्येक महिना करिब ढेड अर्ब रुपैयाँ घाटा भइरहेको आन्तरिक वायुसेवा सञ्चालक संघका कार्यकारी निर्देशक कमलेशकुमार वर्माले जानकारी दिए। उनले भने, ‘आन्तरिक वायु सेवा कम्पनीले एक वर्षमा ४० लाख वटा उडान गर्ने र त्यसमा २० देखि २५ प्रतिशत पर्यटक हुने गर्थे।’

संघका अनुसार आन्तरिक जहाज कम्पनीले चालु आर्थिक वर्षको फागुनसम्म करिब १२ अर्ब रुपैयाँ आम्दानी गरेका थिए। अघिल्लो आर्थिक वर्षमा करिब साढे १७ अर्ब रुपैयाँ आम्दानी गरेका विमान कम्पनीले यो वर्ष करिब २० अर्ब रुपैयाँ आम्दानीको लक्ष्य लिएका थिए। यसमा नेपाल एयरलाइन्स, हिमालय र &nbsp; &nbsp;श्री एयरलाइन्सको आम्दानी भने समेटिएको छैन। ‘यो वर्ष भ्रमण वर्ष पनि घोषणा गरेको आन्तरिक तथा बाह्य चहलपहल बढ्ने र कुल आम्दानी पनि ५ देखि १० प्रतिशतले बढ्ने अपेक्षा थियो। तर, अहिले कम्पनी घाटामा गइरहेका छन्’, उनले भने।

राष्ट्र बैंकलाई विमान कम्पनीलाई सञ्चालन खर्च हुने गरी २ देखि ४ प्रतिशत व्याजमा थप ऋण दिन आग्रह गरिएको संघका प्रवक्ता योगराज शर्मा कँडेलले बताए। अहिले विमान कम्पनीले तिर्ने ऋणको व्याजमा २ प्रतिशत कमी गरिएको छ। त्योबाहेक सरकारले केही राहत दिन नसकेको उनको भनाइ छ। आन्तरिक एयरलाइन्स कम्पनीहरूमा १ खर्ब रुपैयाँ भन्दा बढी लगानी रहेको बताइन्छ। २१ अर्ब रुपैयाँ भन्दा बढी ऋण र मासिक किस्ता २५ करोड रुपैयाँभन्दा बढी बुझाउनु पर्ने नेपाल पर्यटन बोर्डको पछिल्लो तथ्यांक छ।
&nbsp;
काठमाडौं&nbsp;: अर्थमन्त्री डा.युवराज खतिवडाले आर्थिक वर्ष २०७७।७८ को बजेट कोरोना भाइरस महामारी (कोभिड–१९) बाट सिर्जित बहुपक्षीय असरको निराकरणमा केन्द्रित हुने बताएका छन्। पूर्वबजेट छलफललाई मार्ग प्रशस्त गर्न संसद्मा विनियोजन विधेयक, २०७७ का सिद्धान्त र प्राथमिकता प्रस्तुत गर्दै अर्थमन्त्री खतिवडाले जनस्वास्थ्य संकट सामना गर्न पूर्वाधारसहितको गुणस्तरीय स्वास्थ्य पूर्वाधार, निजी क्षेत्रका लागि प्रोत्साहनसहितको आर्थिक पुनरुत्थान, रोजगारी सिर्जना, सबै क्षेत्रमा आधुनिक प्रविधि विस्तार तथा सामाजिक सुरक्षामा केन्द्रित गर्ने उल्लेख गरेका छन्।

कोभिड–१९ को प्रभाव दूरगामी हुन नदिने भन्दै खतिवडाले भूकम्पपछि नेपाल छिट्टै माथि उठेको स्मरण गर्दै सोहीअनुसार आर्थिक पुनरुत्थान गरिने बताए। त्यसका लागि सार्वजनिक स्रोत र साधनको अधिकतम सदुपयोग हुने गरी बजेट अनुशासन कायम गर्ने तथा बजेट खर्च गर्दा त्यसलाई परिणामसँग जोडिने बताएका छन्।

उनले आगामी आर्थिक वर्ष उद्यम, व्यवसायका लागि कठिन रहेकोले कर नबढाउने संकेत गरेका छन्। करको दरभन्दा दायरा विस्तार गरिने उनको भनाइ छ। उनले कर परिपालनामा वृद्धि र राजस्व चुहावट नियन्त्रणमार्फत थप राजस्व परिचालन गरिने उल्लेख गरेका छन्। स्थायित्वसहितको उच्च आर्थिक वृद्धि दरको चरणमा सीघ्र प्रवेश गर्ने गरी अर्थतन्त्रलाई थप गतिशील बनाउनेतर्फ बजेट केन्द्रित हुने उनले बताए।

राजस्व प्रणाली प्रगतिशील, न्यायपूर्ण, पारदर्शी र व्यवसायमैत्री बनाउँदै आन्तरिक आयलाई राजस्वको मूल आधारका रूपमा विकास गरिने उनले बताए। आन्तरिक स्रोतको परिपूरक स्रोतको रूपमा थप अन्तर्राष्ट्रिय विकास सहायता परिचालन गरिने उनले प्रष्ट्याएका छन्।

उनले आगामी बजेटमा खर्च व्यहोर्ने प्रमुख स्रोतका रुपमा वैदेशिक सहायतालाई प्राथमिकतामा राखेका छन्। ऋण र अनुदानित वैदेशिक सहयोगलाई स्वास्थ्य पूर्वाधार, आर्थिक पुनरुत्थान, दिगो पूर्वाधार निर्माणमा केन्द्रित गर्ने बताएका छन्। उनले निजी क्षेत्रका व्यवसाय र रोजगारी जगेर्ना गर्न उनीहरुलाई समेत वैदेशिक ऋण उपलब्ध गराउन पहल गर्नेमा जोड दिए।

‘राष्ट्रिय तथा अन्तर्राष्ट्रिय अन्तरआबद्धताका कारण नेपालमा अर्थतन्त्रका क्षेत्र श्रम, पर्यटनमा धेरै ठूलो प्रभाव परेको छ’, उनले भने। अन्य क्षेत्र पनि प्रभावित रहेकोले त्यसलाई ध्यान दिई उक्त क्षेत्रलाई पुनरुत्थान गर्न बजेट कार्यक्रम समावेश गरिने उनले जानकारी दिए।

विकास निर्माणमा कोरोनाले पारेको असरलाई प्राथमिकता दिई बजेट कार्यक्रम समावेश हुने, नेपालमा द्रुत विकासको जनआकांक्षा रहेकोले त्यसलाई ध्यान दिई नयाँ कार्यक्रम ल्याउने उनले संसद्लाई जानकारी गराए। सामाजिक न्याय र स्थायित्वसहितको आर्थिक वृद्धिदरलाई बजेटले लक्षित गर्ने उनको भनाइ थियो।

उनका अनुसार भूमिहीन किसानलाई भूमिमा पहुँच दिने, कोरोनाले रोजगारी गुमाएकालाई र विदेशबाट फर्केकालाई स्वदेशमा नै रोजगारी दिने कार्यक्रम आगामी आर्थिक वर्षमा सञ्चालनमा आउनेछ। कार्यक्रम प्रदेश र स्थानीय तहको समन्वयमा कार्यान्वयन हुने खतिवडाले बताए। आगामी वर्ष निजी क्षेत्रको नवप्रवर्तन उद्यमीलाई प्राथमिकतामा राखिने उनले जानकारी दिए।

स्वदेशी कच्चा पदार्थमा आधारित वस्तु उत्पादन गर्ने उद्योगलाई प्रोत्साहन हुने कार्यक्रम समावेश हुने भएको छ। नेपालमा विद्युत् उत्पादन बढिरहेकाले त्यसलाई अझ प्रथमिकता दिइने, अन्तर्देशीय प्रसारणलाइन विस्तार गरी विद्युत् व्यापारलाई प्रोत्साहन गरिने कार्यक्रमसमेत बजेटमा वर्षमा आउने उनले बताए। सुरुङ मार्ग, रेल मार्ग र जल मार्गलाई प्राथमिकता राखेर बजेट ल्याइने उनको भनाइ छ।

मन्त्री खतिवडाका अनुसार पञ्चवर्षीय योजनामा समावेश भएका केही योजना पुनः प्राथमिकीकरण गरी बजेट व्यवस्था गरिनेछ। आगामी बजेटले चालु आयोजना छिटो सम्पन्न गर्न आवश्यकताअनुसार स्रोत व्यवस्थापन गर्नेछ। अति आवश्यकबाहेक सकेसम्म नयाँ आयोजना निरुत्साहित गर्ने विषयलाई उनले बजेटको सिद्धान्त र प्राथमिकतामा उल्लेख गरेका छन्।अर्थतन्त्रलाई गतिशील बनाउन बजेट प्रभावकारी बनाइन्छ : अर्थमन्‍त्री खतिवडालकडाउन प्रभाव : योजना कटौति गर्दै स्थानीय सरकारलकडाउनमा रेडिमेड व्यापारीले गुमाए दुई करोड
भक्तपुर : कोरोना भाइरस संक्रमण नियन्त्रण तथा व्यवस्थापन गर्न सरकारले घोषणा गरेको लकडाउनमा यहाँका रेडिमेड लत्ताकपडा तथा जुत्ताका व्यापारीले अहिलेसम्म दुई करोडको नोक्सानी व्यहोरेका छन् । लकडाउनको कारण पसल खोल्न नपाउँदा मुसाले काटिएर र ढुंसीको कारण मक्किएर आफूहरुले नोक्सानी व्यहोर्नुपरेको व्यापारीहरु बताउँछन् ।

लकडाउनको कारण गएको चैत ११ गतेदेखि पसल खुलेका छैनन् । पसल खोल्न नपाउँदा तयारी लत्ताकपडा तथा जुत्ताचप्पल नासिने क्रम बढेको भक्तपुर रेडिमेड व्यापार संघका अध्यक्ष राजेन्द्रप्रसाद प्रजापतिले जानकारी दिए । उनका अनुसार पसल बन्द हुँदा भित्र हावा ओहोरदोहोर गर्न पाएको छैन । जसले चाङ लगाएर राखेका तयारी लत्ताकपडा ओसिएका छन् । ओसले &nbsp;ढुसी पर्दा लत्ताकपडा बेरंग हुने तथा मक्किन थालेको अध्यक्ष प्रजापतिले दुःखेसो पोखे ।
‘पसल खोल्न नपाउँदा मूसाले लत्ताकपडा काट्न थालेको छ’, उनले भने, ‘हावा छिर्न नपाउँदा ओसले ढुसी लागेर लुगाफाटा मक्किन थालेका छन् ।’

उनका अनुसार तयारी पोशाक धेरै समयसम्म चाङ लगाएर वा ओसमा राख्न मिल्दैन । जसरी लुगाफाटो मक्किएर नासिन्छ त्यसरी नै तयारी जुत्ता पनि बेरंग हुने, ओसले पाप्रा उप्किने तथा गम उप्किएर आउने अध्यक्ष प्रजापति बताउँछन् ।

मूसाले काटिएर र ढुसीले मक्किएर जिल्लाका करिब पाँचसय रेडिमेड व्यापारीले करिब दुई करोड रुपैयाँको नोक्सानी व्यहोर्नुपरेको उनले स्पष्ट पारे ।
उनका अनुसार भक्तपुरको रेडिमेड व्यापारमा करिब पाँचसय जनाको करिक दुई अर्ब बराबरको लगानी रहेको छ । जसमा लकडाउनले करिब २० प्रतिशत नोक्सानी भएको अध्यक्ष प्रजापतिले स्पष्ट पारे ।

उनले पसल राखेको घरधनीलाई बहाल, बैंक तथा वित्तीय संस्थाबाट लिएको ऋणको ब्याजलगायतको हिसाब गरे लकडाउनमा अझ नोक्सानी बढ्ने संघका पूर्वअध्यक्ष राजु त्वानाबासू बताउँछन् ।

उनका तयारी लुगाफाटोको हरेक मौसममा नयाँ डिजाइन आउँछ । त्यसैले एक सिजनमा किनेको लुगाफाटो अर्को सिजनमा बिक्री हुँदैन । त्यसैले अहिले पसलमा थुप्रिएको तयारी लुगा लकडाउनपछि बिक्री गर्न सजिलो नहुने उनको भनाइ थियो ।
‘तयारी लुगाफाटोमा प्रत्येक मौसममा नयाँ नयाँ डिजाइन आउँछ’, पूर्वअध्यक्ष त्वानावासुले भने, ‘त्यसैले अघिल्लो मौसमको लुगा अहिलेको मौसममा बिक्दैन । बिके पनि लगानीअनुसारको मोल पाइँदैन ।’

लकडाउन लम्बिए रेडिमेड व्यापारीको नोक्सानी पनि बढ्ने भएकाले व्यापारीहरुले भक्तपुर उद्योग वाणिज्य संघमार्फत जिल्ला प्रशासन कार्यालय, प्रहरी र नगरपालिकामा कम्तीमा दैनिक एकदुई घन्टा पसल खोल्ने व्यवस्था गर्न माग गरेका छन् ।
‘बिक्री गर्नेभन्दा पसलभित्र हावा ओहोरदोहोर गराउन तथा भएका तयारी पोशाक तथा जुत्ताचप्पलको सुरक्षाको लागि पसल खोल्न अनिवार्य भइसक्यो’, संघका अध्यक्ष प्रजापतिले भने, ‘व्यापारीले लकडाउन घोषणा भएपछि पसल बन्द गर्दा थुपारिएका तयारी पोशाकसम्म मिलाउन पाएका छैनन् ।’
प्रत्येक दिन नसकिए हप्तामा एकदिनमात्रै भए पनि रेडिमेड पसल खोल्ने व्यवस्था मिलाउनुपर्ने उनको माग थियो ।

उनले मानिसलाई गाँस र बास सँगसँगै कपास पनि चाहिने भएकाले कोरोना भाइरस संक्रमण नियन्त्रण हुने सुरक्षात्मक विधि अपनाउने शर्तमा रेडिमेड पसल खोल्ने व्यवस्था गर्नसमेत माग गरे । धेरैजसो उपभोक्ताले फोन गरेर पसलमा आउन भन्ने तर लकडाउनको कारण व्यापारीहरुले पसल खोल्ने अवस्था नभएको व्यापारी मोहनकुमार माकले सुनाए ।‘उपभोक्ता अति जरुरी भएको भन्दै लुगाफाटो किन्न आउँछन्’, उनले भने, ‘लौ त भनेर पसल आयो, खोल्न नपाउँदै प्रहरीले बन्द गर्न लगाउँछन् ।’

रेडिमेड व्यापारीहरुले अरु उद्योग व्यवसायीहरुलाई जस्तै आफूहरुलाई पनि सरकारले राहत दिनुपर्ने माग गरेका छन् । उनीहरुले घरबहाल, बैंक तथा वित्तीय संस्थाको ब्याज, आयकर, स्थानीय तहको व्यवसायकरलगायतका आवश्यक छुट दिइनुपर्नेमा जोड दिएका छन् ।


बाजुरा : जिल्लाका अधिकांश बजारमा म्याद नाघेका खाद्यवस्तु बिक्री हुने गरेको पाइएको छ।घरेलु साना उद्योग विकास समित बाजुराको नेतृत्वमा गरिएको अनुगमनका क्रममा म्याद सकिएका खाद्य वस्तु फेला परेको अनुगमन टोलीका सदस्य कोष लेखा नियन्त्रण कार्यालयका लेखापाल धनबहादुर थापाले बताए।

जिल्ला प्रशासन कार्यालय, उद्योग वाणिज्य संघ, नागरिक समाज, पत्रकार र सुरक्षाकर्मीसहितको अनुगमन टोलीले जिल्लाका डाब बजार, बेतालमाडौं, रिठा, र बाम्का बजारमा म्याद नागेका खाद्य वस्तु फेला पारेको जनाइएको छ ।

लकडाउनको समयमा कालोबजारी बढेको जनगुनासो आएपछि बजार अनुगमन गरिएको थियो। अनुगमनमा म्याद नागेका खाद्य वस्तुहरु फेला पारेर नष्ट गरेको घरेलु तथा साना विकास समितका प्रमुख मान बहादुर चाटले वताएका छन् ।

अनुगमन गरिएका अधिकांश पसलमा अखाद्य वस्तु फेला परेका छन् । अनुगमनबाट पिठो, चाउचाउ, बिस्कोट, सिन्चुरी मसला, चनाको पिठो, तेल, पेय पर्दाथ चक्लेट लगायतका सामग्री बरामत गरिएको टोलीले जनाएको छ ।

पिठोमा किरा समेत लागेको पाइएको छ । प्रायः सामानमा म्याद नाघेका र केही सामानमा ढुसी समेत लागेको पाइएको अनुगमन टोलीले जनाएको छ ।&nbsp;ठूलो परिमाणमा अखाद्य वस्तु पाएपछि प्रशासनबाट यस्तो अखाद्य सामान नबेच्न समेत कबुल गराइएको छ। अनुगमनमा सबै भन्दा बढी पिठोमा किरा लागेको र बिस्कुट म्याद नागेको पाइएको छ ।&nbsp;

स्थानीय व्यापारीले भने आफूहरुलाई यस समबन्धी कुनै जानकारी नभएको कम्पनीले सिधै यस्तै पठाएको बताको दावी गरेका छन्। एकातिर वर्षाको समयमा सामान ढुवानी गर्न नसकिने भएकाले हिउँदमा सामान ढुवानी गरेकाले बिक्री नभएर यस्तो भएको बताएका छन्।

लकडाउनको बेलामा पनि व्यापारीले कालोबजारी गरेको पाइएको छ । टोलीले मूल्य सूची गुणस्तर मापन, विल दिने, प्रक्रिया, निर्धारित मिति लगायतका ११ वटा मापदण्डका बारेमा अनुगमन गरेको थियो ।&nbsp;

उद्योग बाणिज्य संघ बाजुराका अध्यक्ष देबबहादुर रोकायाले भने अझै अनुगमन तीव्र पार्नुपर्ने बताए। आफूहरुले पनि पटक पटक मुल्य सूची राख्न आग्रह गरेको भएपनि व्यापारिले &nbsp;नमानेको उनले बताए । अनुगमन गरिएका कुनै पनि पसलमा मुल्य सूची राखेको छैन।
काठमाडौं&nbsp;: युवालाई कृषिमा आकर्षित गर्न सरकारले आगामी आर्थिक वर्षदेखि लागत खर्चमा न्यूनतम् २५ प्रतिशत प्रतिफल सुनिश्चित गरिदिने तयारी गरेको छ। कृषि तथा पशुपन्छी विकास मन्त्रालयले आर्थिक वर्ष २०७७/७८ को नीति तथा कार्यक्रममार्फत यस्तो व्यवस्था गर्न लागेको हो।

कृषि पेशाबाट विमुख भएका र वैदेशिक रोजगारबाट फर्केका युवा तथा कृषि कर्ममै खटिएका किसानको लागत खर्च सुनिश्चित गर्न मन्त्रालयले यस्तो कार्यक्रमलाई प्राथमिकतामा राखेको छ।

धान, गहुँ र उखुको समर्थन मूल्य तोकेजस्तै मन्त्रालयले अब केही खाद्यान्न बाली, तरकारी बाली, दलहन तथा तेलहन, फलफूल र माछामासुजन्य पदार्थको उत्पादनमा लाग्ने लागत खर्चमै २५ प्रतिशत न्यूनतम् प्रतिफल रकम जोडेर मूल्य तोकिदिने तयारी गरेको छ।

‘यसरी तोकिने न्यूनतम् २५ प्रतिशत प्रतिफल मूल्यका आधारमा बजारमा बिक्री हुन नसकेको उत्पादन सरकारले खरिद गरिदिने व्यवस्था आगामी वर्षको बजेटमार्फत व्यवस्था गर्न लागेका छौं’, मन्त्रालयका उपसचिव गंगादत्त आचार्यले भने। यसका लागि साना तथा सिमान्तकृत किसानलाई ३ प्रतिशत ब्याजदरमा बिना धितो ऋण उपलब्ध गराउने तयारी पनि मन्त्रालयले गरेको छ। मझौला तथा ठूला किसानलाई ५ प्रतिशत ब्याजमा घरदैलोमै ऋण उपलब्ध गराउने तयारी छ। यो कार्यक्रमबाट वैदेशिक रोजगारबाट फर्कने युवाका साथै स्वदेशमै कृषिमा पहिलेदेखि लागेका किसान लाभान्वित हुने मन्त्रालयको भनाइ छ। यो व्यवस्थाले बाझो जमिनबाट पनि उत्पादन लिन सकिने मन्त्रालयको दाबी छ।

कृषि तथा पशुपन्छी विकासमन्त्री घनश्याम भुसालले कृषिमा परिवर्तन ल्याउन पंचसूत्र भन्ने कार्यक्रम सार्वजनिक गरेका थिए। त्यसअनुसार कृषि सामग्रीका सबै वस्तुमा अनुदान, सम्पूर्ण किसानलाई प्राविधिक सेवा, सस्तो र सुलभ ऋणको सुविधा, बाली तथा पशुपन्छीको बिमा तथा किसानको उत्पादनमा न्यूनतम् प्रतिफलको ग्यारेन्टी गर्ने पाँच सूत्र तयार पारिएको थियो।

मन्त्रालयले आगामी आर्थिक वर्षका लागि ३३ अर्ब १८ करोडको बजेट सीमा पाएपनि यो सीमाभन्दा बढी बजेट विनियोजन हुने विश्वास गरेको छ। ‘हामीले कोरोना भाइरस संक्रमणभन्दा अघि पाएको बजेट सीमाभित्रै कार्यक्रम तयार गरिरहेका छौं’, आचार्यले भने,‘तर कोरोना भाइरसका कृषि क्षेत्रमा ठूलो क्षति भएकाले तोकिएको बजेट सीमाभन्दा बढी रकम विनियोजन हुने विश्वास हामीलाई छ।’ चालु आवमा संघीय मन्त्रालयले २८ अर्ब पाएको थियो।

यसबाहेक खाद्य सुरक्षाका सवालमा महत्वपूर्ण योगदान दिने र आयात हुने आँप, केरा, सुन्तला, ओखर, धान, गहुँ, मकै, कोदो, फापर, ताजा तरकारी, आलुजस्ता बालीको उत्पादन वृद्धिको सवालमा संघीय कृषि तथा पशुपन्छी विकास मन्त्रालयले आवश्यक कार्यक्रम तयार गरी कार्यान्वयनमा ल्याउने तयारी गरेको छ। खाद्य स्वच्छता, क्वारेन्टाइन, वैदेशिक वाणिज्य नीति, निर्यात प्रवद्र्धन तथा नीतिको सवालमा संघीय मन्त्रालयले नीति तथा कार्यक्रम केन्द्रस्तरबाट कार्यान्वयनमा ल्याउने तयारी छ।

प्राथमिक सुविधा स्थानीय तहबाटै

मन्त्रालयले आगामी आर्थिक वर्षको बजेटमार्फत कृषिका लागि आवश्यक प्राथमिक चरणको आधारभूत सम्पूर्ण सुविधा स्थानीय गाउँपालिका र नगरपालिकामार्फत उपलब्ध गराउने तयारी भएको छ।

स्थानीय तहलाई भरपर्दो बनाएर त्यहीबाट उत्पादनमा वृद्धि गराउने योजना मन्त्रालयको छ। तल्लो तहसम्म कृषिको आफ्नै संयन्त्र नहुँदा केन्द्रबाट स्थानीय तहसम्मको किसानलाई सेवा सुविधा उपलब्ध गराउन कठिनाइ भएको मन्त्रालयको ठहर छ।

‘स्थानीय किसान र वैदेशिक रोजगारबाट फर्केका युवालाई कृषिमा आकर्षित गर्न आगामी आर्थिक वर्षको बजेटमार्फत स्थानीय तहमै सबै सेवा सुविधा उपलब्ध गराउने तयारी हामीले गरेका छौं’, आचार्यले भने,‘यसका लागि आवश्यक कार्यक्रम र बजेट सशर्त स्थानीय तहलाई दिने गरी कार्यक्रम तयार पारेका छौं।’

उनका अनुसार खाद्यान्न, ताजा तरकारी, फलफूल, संकलन केन्द्र, माछा, मासु, अण्डाको उत्पादन, दूध तथा दुग्धजन्य पदार्थको प्रशोधन, साना सिँचाइ, उत्पादित उपजको बजारीकरण, कृषि तथा पशुपन्छीसम्बन्धी भरपर्दो प्राविधिक सेवा, अनुदानित मल र अनुदानित उन्नत बिउसमेत स्थानीय तहबाटै उपलब्ध गराउने तयारी मन्त्रालयले गरेको छ।

केन्द्रले स्थानीय तहलाई प्रदेश र शैक्षिक संस्थान, बिमा र बैंकसँग जोडेर आवश्यक सुविधा स्थानीय तहमै उपलब्ध गराउने तयारी गरेको छ। ‘कृषि गर्न चाहने युवा तथा किसानलाई आवश्यक प्राथमिक तहको सम्पूर्ण सुविधा गाउँपालिका र नगरपालिकाबाटै पाउन सक्षम हुनेछन्’, आचार्यले भने।

यसका लागि रासायनिक मलमा उपलब्ध हुँदै आएको अनुदान रकम पनि वृद्धि गर्ने तयारी मन्त्रालयको छ। चालु आर्थिक वर्षमा रासायनिक मल खरिद गर्न ९ अर्ब रुपैयाँ विनियोजन भएको थियो। यस्तै अनुदानमा उन्नत जातको बिउ उपलब्ध गराउन मन्त्रालयले १ अर्ब रुपैयाँ विनियोजन गर्ने गृहकार्य गरेको छ।
लण्डन :&nbsp;कोरोना भाइरस महामारीका कारण बेलायतको अर्थतन्त्रमा अत्याधि गिरावट आउने विश्लेषण गर्न थालिएको छ । हालै गरिएको एक रिपोर्टका अनुसार बेलायतको अर्थतन्त्र २०२० मा १४ प्रतिशत घट्नेछ ।

बेलायती केन्द्रीय बैंक अफ इंगल्याण्डले यस वर्षको अर्थतन्त्रबारे गरेको प्रक्षेपणमा यस्तो अवस्था देखाइएको हो । यस्तै बेलायतको बेरोजगारी दर बढेर ८ प्रतिशत पुगने बैंकले जनाएको छ । बेलायती केन्द्रीय बैंकको उक्त आर्थिक प्रतिवेदन अनुसार यो गिरावट १८औं शताब्दिको सुरुवातपछिकै सबैभन्दा ठूलो हो ।

अर्थात् यो ३ शताब्दिकै ठूलो गिरावट हो । बेलायतसँगै अमेरिका लगायत बलियो अर्थतन्त्र भएका देशमा पनि महामारीले गर्दा ठूलो आर्थिक नोक्सान भएको छ ।
&nbsp;
काठमाडौं : ऊर्जा, जलश्रोत तथा सिंचाइमन्त्री वर्षमान पुन ‘अनन्त’ले जलविद्युत क्षेत्रमा लगानीका लागि खराब मानसिकता र प्रवृत्तिका मानिस वा समूहलाई निषेध गरिने बताएका छन्। &nbsp;मन्त्री पुनले विगतमा जसरी सामान्य प्रक्रिया पुरा गर्दैमा सजिलै जेनेरेशन लाइसेन्स नदिइने स्पष्ट पारेका छन्। अबका दिनमा काम गर्नेलाई मात्र लाइसेन्स दिइने उनको भनाइ छ।&nbsp;

जलविद्युतमा लगानी जोखिमपूर्ण रहेकाले काम गर्न सक्नेले मात्र लगानी गर्न आग्रह गर्दै उनले नसक्नेले अरु क्षेत्रमा लगानी गर्नुपर्ने प्रष्ट पारे।&nbsp;

‘अब लाइसेन्स लिएपछि भोलिपल्टदेखि नै काम गर्नेलाई मात्र सरकारले विश्वास गर्छ’, विद्युत नियमन आयोगको प्रथम वार्षिकोत्सवका अवसरमा बिहीबार राजधानीमा आयोजित कार्यक्रममा मन्त्री पुनले भने, ‘नसक्नेले आफ्नो लगानीले भ्याउने गरी अर्कै उद्यम गर्नुस्, लगानीका अरु धेरै क्षेत्र छन्। जलविद्युतमै लगानी गर्नुपर्छ भन्ने बाध्यकारी अवस्था छैन।’&nbsp;

मन्त्री पुनले प्रतिस्पर्धात्मक र गुणस्तरीय काम गर्ने इमान्दार लगानीकर्तालाई भने सरकारले स्वागत गर्ने स्पष्ट पारे। इमान्दार लगानीकर्ता र स्वच्छ लगानीका लागि पारदर्शी तवरले सहजीकरण गर्न तयार रहेको मन्त्री पुनको भनाइ थियो।&nbsp;

विगतमा बैंक, बीमा कम्पनी र सहकारीमा जनताको लगानी डुब्ने समस्या देखिएपछि सरकारले नियमन गरेको प्रसंग कोट्याउँदै उनले जलविद्युत क्षेत्रमा पनि त्यस्तै मापदण्ड बनाएर खराब लगानी रोक्ने योजनामा मन्त्रालय रहेको जानकारी दिए।&nbsp;

नेपालमा उत्पादित बिजुलीको अन्तर्राष्ट्रिय बजार प्रवद्र्धनमा सरकार लागेको भन्दै विद्युत प्राधिकरणलाई मात्र बिजुली बेच्ने मानसिकता त्यागेर बाह्य बजार खोज्ने दिशामा अग्रसर हुन निजी क्षेत्रलाई आग्रह गरेका छन्।&nbsp;

विद्युत क्षेत्रलाई प्रतिस्पर्धी बनाउनुपर्ने निजी क्षेत्रको माग सम्बोधन गरेर सरकारले ल्याएको विद्युत ऐन संसदमा विचाराधीन अवस्थामा रहेको भन्दै मन्त्री पुनले आफ्नै मागअनुसार ल्याइएको ऐनको स्वामित्व लिन आग्रह गरे। निजी क्षेत्रलाई हतोत्साहित गर्ने पक्षमा सरकार नरहेको स्पष्ट गर्दै उनले ऐनमा निजी क्षेत्रलाई काम गर्न असहज हुने प्रावधान भए पुनर्विचार गर्न सरकार तयार रहेको बताए।&nbsp;

फरक प्रसंगमा मन्त्री पुनले औद्योगिक क्षेत्रमा डेलिकेटेड लाइन हटाउन सरकारको नेतृत्व, र मन्त्रालय रहेको अवस्थामा नियमन आयोगले निर्णय गर्न ढिला गरेकामा आश्चर्य प्रकट गरे। अझैसम्म उक्त लाइन नहटाउँदा उद्योगी व्यवसायीलाई मर्का मात्र नभई अन्याय नै परेको उनको भनाइ छ। मन्त्री पुनले त्यसबारे सोच्न आयोग पदाधिकारीलाई आग्रह गरेका छन्।&nbsp;

त्यस्तै अर्को फरक प्रसंगमा उनले कोरोना भाइरसका कारण आर्थिक गतिविधि ठप्पै हुने अवस्था आएकाले मन्त्रिपरिषदको बिहीबारको बैठकले उद्योगधन्दा र विकास आयोजनाका काम सुचारु गर्ने निर्णय लिएको जानकारी दिए। लकडाउनको समयमा उद्योगी व्यवसायीसँग अतिरिक्त शुल्क वा जरिवाना नलिइने भन्दै उनले हाल विद्यमान ऐन कानुन त्यसका लागि पर्याप्त नभएकाले संसदबाटै ऐन ल्याएर समस्या समाधान गर्ने तयारीमा सरकार लागिसकेको उल्लेख गरे। ‘कोरोना महामारीविरुद्ध लड्न संसारभर अपनाइएको लकडाउन भन्दा अर्को विधि हामीसँग पनि छैन’, उनले भने, ‘निजी क्षेत्र पनि महामारीको मारमा परेको छ, सरकारले अभिभावका हैसियतमा निजी क्षेत्रको पनि जोखिम सेयर गर्छ, यसमा निश्चिन्त भए हुन्छ।’

कार्यक्रममा योजना आयोगका सदस्य डा. कृष्णप्रसाद ओली, ऊर्जा मन्त्रालयका सचिव दिनेशकुमार घिमिरे, विद्युत विकास विभागका महानिर्देशक नवीन सिंह र नेपाल विद्युत प्राधिकरणका कार्यकारी निर्देशक कुलमान घिसिङले विद्युत सेवालाई थप प्रभावकारी, विश्वसनीय र प्रतिस्पर्धी बनाउन भूमिका खेल्न नियमन आयोगलाई आग्रह गरे।&nbsp;
काठमाडौं : नेपाल उद्योग वाणिज्य महासंघ (एफएनसीसीआई)ले कोरोना संक्रमणमा राहतका लागि दुई करोड रुपैयाँ सहयोग गर्ने भएको छ। आइतबार प्रधानमन्त्री तथा मन्त्रिपरिषद् कार्यालय सिंहदरबारमा एफएनसीसीआईकी अध्यक्ष भवानी राणासहितका प्रतिनिधिले नगद ५० लाखको चेक उपप्रधान तथा रक्षामन्त्री ईश्वर पोखरेललाई प्रदान गर्दै दुई करोड सहयोग गर्ने प्रतिबद्धता जनाएका हुन्।

सिंहदरबार छलफलमा अध्यक्ष राणासँगै शेखर गोल्छा, पशुपति मुरारका, उमेशलाल श्रेष्ठलगायतका व्यवसायी सहभागी थिए। एफएनसीसीआईले ५० लाख नगद र डेढ करोड रुपैयाँ बराबरको खाद्यान्न सहयोग गर्ने अध्यक्ष राणाले जानकारी दिइन्। एक जनाको दरले पाँच किलो चामल सहयोग गर्ने प्रतिबद्धता आएको राणाले बताइन्। ’अहिले यति सहयोग दिएका छौं। त्यसलाई कसरी परिचालन गर्ने भन्ने तय भएको छौं ’, उनले भनिन्।
भैरहवा :&nbsp;रुपन्देहीको सिमानाका बेलहिया (भैरहवा) बाट सामान आयात घटेको छ । भारतमा पनि लकडाउन गरिएकाले सीमासम्म मालवाहक गाडी पुग्न सकेका छैनन् । सीमामा पुगेका गाडी भने निर्वाध आइरहेका छन् ।

लकडाउनपछिको ५ दिनमा यस नाकाबाट विभिन्न सामग्री बोकेका चार सय १० वटा मात्र मालवाहक गाडी भित्रिएको भैरहवा भन्सार कार्यालयका सूचना अधिकृत पूर्णप्रसाद लम्सालले जानकारी दिए । जबकि यस नाकाबाट दैनिक करिब ५ सय मालवाहक गाडी भित्रिने गरेका थिए । तर, अहिले कोरोनाको संक्रमण र त्रासले दैनिक सय हाराहारीमा मात्र मालवाहक गाडी नाकाबाट भित्रिरहेका छन् ।

उनका अनुसार भारतबाट लकडाउन भएको दिन मंगलबार ८० वटा, बुधवार ९३ वटा, बिहीवार ९६ वटा र शुक्रबार एक सय ४१ वटा मालवाहक गाडी यस नाकाबाट मुलुकमा भित्रिएका हुन् ।

बिहीबारसम्म सीमापारी करिब ६ सय हाराहारीमा गाडी लामबद्ध थिए । त्यही गाडी अहिले भित्रिरहेका छन् । अहिले सीमापारि करिब ३ सय हाराहारीमा मालवाहक गाडी छन् । भारत लकडाउन रहेको र यहाँ पनि राजस्व बुझाउनका लागि सम्बन्धित बैंक (राष्ट्रिय वाणिज्य बैंक) सम्म जान नसक्दा आयातमा कमी भएको सूचना अधिकृत लम्सालले बताए ।

‘हामी स्ट्यान्डबाई छौँ, भारतबाट आएका गाडी हामीले धमाधम पास गरिरहेका छौँ’, उनले भने, ‘आयातकर्ता पनि घरमै बसिरहेकाले सामग्री आयात गर्न राजस्व बुझाउनका लागि बैंकसम्म जान सक्ने अवस्था नहुँदा पनि सामग्री आयातमा कमी भएको देखिएको छ ।’

यस नाकाबाट विशेष गरी पेट्रोलियम पदार्थ, ग्यास, तरकारी, चामल, कोइला, एमएस ब्लेड, जिरा, धनिया, मकैको दानालगायत आयात भइरहेको छ ।

एलपिजी ग्यास अभाव हुने भन्दै सर्वसाधारणले बढी भण्डारण गर्न लागे पनि यस नाकाबाट भने विगतभन्दा बढी एलपिजी ग्यास आयात भइरहेको छ ।

‘पहिलाभन्दा अहिले एलपिजी ग्यास बढी आयात भइरहेको छ’, सूचना अधिकृत लम्सालले भने, ‘अन्य सामग्री आयातमा कमी भए पनि ग्यासको आयातमा कमी भएको छैन ।’

आयातको कमी भएसँगै लकडाउन भएदेखि यस नाकाबाट निर्यात ठप्प भएको छ । भैरहवा नाका हँुदै मुलुकबाट विभिन्न ३९ वस्तुको निकासी हँुदै आएका छन् । यस नाकाबाट भारतमा जडीबुटी, तेजपत्ता, चाउचाउ, बियर, जुत्तासुठो, अम्लिसो, रद्दी कागज, सिसाबोतलजस्ता कवाडी सामान, तारपिन तेल, कत्था, प्लास्टिक बोरा धागोलगायत निकासी हुने गरेको छ ।

‘नेपाल–भारत दुवै मुलुकमा लकडाउन भएकाले अहिले यस नाकाबाट निकासी शून्य छ’, उनले भने, ‘मंगलबारदेखि यस नाबाट पारी (भारत) केही गएको छैन । अब सम्भवतः लकडाउन खुलेपछि नै निकासी होला ।’ आयातमा कमी र निर्यात शून्य भएसँगै कार्यालयबाट हुने राजस्व संकलनसमेत प्रभावित भएको उनले बताए ।
काठमाडौं : नेपाल राष्ट्र बैंकले ऋणीलाई राहत दिने गरी मौद्रिक प्रवद्र्धनात्मक (स्टिमुलस) कार्यक्रम घोषणा गरेको छ। अब चैत मसान्तमा बैंकका किस्ता वा ब्याज तिर्नुपर्ने ऋणीले असार मसान्तसम्म तिर्दा हुने भएको छ। यसरी ढिला गरेबापत कुनै पनि शुल्क वा जरिवाना लाग्ने छैन। चैत मसान्तभित्रै ब्याज तिर्ने ऋणीले यसपटक तिरेको ब्याजको १० प्रतिशत छुट पाउने भएका छन्। अर्थात् १ लाख रुपैयाँ किस्ता हाल्नुपर्ने ऋणीले अब ९० हजार रुपैयाँमात्रै तिरे पुग्छ।

ओभरड्राफ्टलगायत चालु पुँजी प्रकृतिका कर्जाको भुक्तानी अवधि ६० दिन थप्न पनि राष्ट्र बैंकले निर्देशन दिएको छ। यस्ता ऋणीले चैतमा तिर्नुपर्ने ऋण जेठभित्र तिर्दा हुने भएको छ। बरु पुस मसान्तसम्म सावाँब्याज नियमित भुक्तानी गर्ने पर्यटन तथा यातायात क्षेत्रका ऋणीले थप अल्पकालिन कर्जा मागेमा चैतको किस्ता नतिरे पनि ५ दिनभित्र थप कर्जा दिन भनिएको छ।

कोरोना भाइरसको रोकथाम, नियन्त्रण र उपचारमा प्रयोग हुने उपकरण, औषधि, खाद्यान्न र अत्यावश्यक वस्तुको आयात तथा विक्रीवितरण गर्ने कम्पनीले ऋण मागेका संक्षिप्त प्रकृयाबाट ५ दिनभित्र ऋण दिनुपर्ने राष्ट्र बैंकको निर्देशनमा छ।

यस्तै, वैदेशिक रोजगारीमा जाने अनुमति लिएर पनि जान नपाएका व्यक्तिले कोरोना संक्रमणको जोखिम सकिएपछि नेपालमै उद्योग व्यवसाय सञ्चालन गर्न चाहेमा निवेदन दिएको ७ दिनभित्र सहुलियतपूर्ण कर्जा दिइने राष्ट्र बैंकले भनेको छ। कोरोना रोगको उपचरलाई सहयोग पुग्नेगरी सेवा विस्तार वा स्तरोन्नती गर्न चाहने निजी स्वास्थ्यसंस्थालाई बैंकले थप ऋण दिनसक्ने भएका छन्। त्यस्तो कर्जालाई प्राथमिकताप्रप्त क्षेत्रमा गणना गर्न पाइने सुविधा राष्ट्र बैंकले दिएको।

यस्ता सुविधाबाट स्वास्थ्य सामग्री र खाद्यान्न विक्रेता एवम् शैक्षिक संस्थालाई ज्यादातर लाभ प्राप्त हुने बैंकर बताउँछन्। यो महामारीका कारण अत्यावश्यक वस्तुको व्यापार गर्ने र शैक्षिक संस्था सञ्चालन गर्नेलाई पहिलेभन्दा पनि बढी नाफा भएको भन्दै बैंकरले उनीहरुलाई ब्याजछुटको सुविधा नदिन आग्रह गरेका थिए। ‘उनीहरुले बढी मार्जिनमा धेरै सामान बेचेका छन्। नाफा पनि बढी कमाए। अब ब्याज छुट पनि तिनैले पाउँछन्। थप ऋण पनि उनीहरुलाई नै दिने भनिएको छ’, एक बैंकर भन्छन्।

आइतबार केन्द्रीय बैंकले घोषणा गरेको उक्त कार्यक्रमले आउँदा दिनमा बैंकको ब्याजदर पनि घटान सहयोग पुग्ने छ। राष्ट्र बैंकले नीतिगत ब्याजदर १ प्रतिशत विन्दु घटाएर ५ प्रतिशतमा झारेको छ। यस्तै ब्याजदर करिडोरको तल्लो सीमा ३ प्रतिशतबाट २ प्रतिशतमा झारेको छ। यसअघि राष्ट्र बैंकलाई निक्षेप विक्री गरेर ३ प्रतिशतभन्दा बढी ब्याज पाइरहेका बैंकले अब २ प्रतिशत मात्रै पाउँछन्। यसले निक्षेप र सँगसँगै कर्जाको ब्याजदर घटाउन पनि सघाउ पुग्छ।

करिब ४५ अर्ब रुपैयाँ थप कर्जा प्रवाह गर्न पनि राष्ट्र बैंकले बाटो खोलिदिएको छ। बैंक तथा वित्तीय संस्थाले अब कुल निक्षेपको ३ प्रतिशतमात्रै अनिवार्य मौज्दातमा राख्नुपर्नेछ। यसअघि यस्तो अनुपात (सीआरआर) ४ प्रतिशत तोकिएको थियो। राष्ट्र बैंकले नै प्रकाशन गरेको गत माघ मसान्तको तथ्यांकअनुसार हाल बैंक तथा वित्तीय संस्थामा ३४ खर्ब ६४ अर्ब रुपैयाँ स्वदेशी निक्षेप छ। १ प्रतिशत विन्दुले सीआरआर कटौति हुँदा ३५ अर्ब रुपैयाँ बैंकलाई थप लगानी गर्ने बाटो खुल्छ।

यद्यपि, यो ३५ अर्ब रुपैयाँ बैंकले कर्जा दिन भने नमिल्ने नेपाल बैंकर्स संघका अध्यक्ष भुवन दाहाल बताउँछन्। ‘अहिले पनि कर्जा निक्षेप अनुपात नबढाइएकाले यो पैसा हामीले कर्जा दिन सक्दैनौं’, उनी भन्छन्। तर यो रकम बैंकले सरकारलाई ऋण ऋण दिन भने सक्छन्। ‘सायद सरकारलाई नै आन्तरिक ऋण बढाउनुपर्ने आवश्यकताले यस्तो नीति आएको हुनसक्छ’, उनी भन्छन्, ‘निजी क्षेत्रमा केही अघिदेखि नै कर्जाको माग कमम भएकाले अहिले पुनरकर्जाको सुविधा बढाएरै त्यताको माग धान्न सकिन्छ भन्ने बुझाइ हुनसक्छ।’

राष्ट्र बैंकले पुनरकर्जा कोषको सीमा पनि १० अर्ब बढाएर ६० अर्ब पुर्‍याउने भनेको छ। मुलुकको प्राथमिकता सूचीमा परेका क्षेत्र, उत्पादनमूलक उद्योगधन्दा, साना तथा मझौला उद्यमलगायतलाई प्र श्रय दिन राष्ट्र बैंकले पुनरकर्जा कोषमार्फत् सस्तो ब्याजमा ऋण दिन्छ। यो सीमा बढाउँदा बैंकले थप १० अर्ब रुपैयाँ ऋण दिने क्षमता बढेको छ। माघ मसान्तसम्म २१ अर्ब १९ करोडमात्रै पुनरकर्जा सुविधा प्रयोग भएको राष्ट्र बैंकले बताएको छ। यसआधारमा अझै करिब ३९ अर्ब रुपैयाँ कर्जा बढाउन यो कोषको प्रयोग गर्न सक्नेछन्।
काठमाडौं&nbsp;: सरकारले कोरोना प्रभाव र लकडाउनले गुजारामा समस्या परेका दैनिक ज्यालादारी श्रमिकलाई खानपान सुनिश्चित गर्ने भएको छ। तिनका लागि एक महिनाको घरभाडा मिनाहा गराउने निर्णय मन्त्रिपरिषद् बैठकले गरेको छ।

विद्युत्, सञ्चार सेवामा केही छुट, स्वास्थ्यकर्मी, सुरक्षाकर्मी, एम्बुलेन्स चालक, स्वयंसेवकलगायत फ्रन्टलाइन क्षेत्रमा काम गर्नेलाई २५ लाख रुपैयाँसम्मको बिमा गरिदिने निर्णय भएको छ। आपूर्तिकर्ता तथा बिक्रेतालाई बिक्री गर्दा मास्क, पञ्जा लगाउन अनिवार्य गर्ने र सचेतना अपनाएर जनतालाई सहयोगका लागि आह्वान गरिएको छ। सरकारका प्रवक्ता एवं अर्थमन्त्री डा. युवराज खतिवडाले स्वास्थ्य मन्त्रालयलाई थप बजेट व्यवस्था गर्ने निर्णय गरिएको जानकारी दिए।

संगठित क्षेत्रका कामदारलाई तलब सुविधा, ज्याला दिन रोजगारदातालाई सरकारले आग्रह गरेको छ। कोरोना अति प्रभावित पर्यटन क्षेत्रका उद्यमीलाई पनि चैतको तलब नियमित उपलब्ध गराउन सरकारले निर्देशन दिएको छ। यसका लागि उनीहरूले कल्याणकारी कोषको रकम उपयोग गर्न सक्छन्। सामाजिक सुरक्षा कोषमा दर्ता भएका औद्योगिक प्रतिष्ठानका मजदुरका हकमा भने सरकारले नै कोषमा चैतको दायित्व भुक्तानी गरिदिने भएको छ।

असंगठित क्षेत्रका मजदुरका हकमा स्थानीय तहले लगत लिने र राहत उपलब्ध गराउँदा लकडाउन अवधिभर खाद्यवस्तुको प्रत्याभूति गर्नेे निर्णय बैठकले गरेको छ। राहत सुविधा पाउने परिवारको लगतका आधारमा स्थानीय तह र प्रदेशले कोष स्थापना गरेर राहत उपलब्ध गराउने र अपुग भएको हकमा संघीय सरकारले उपलब्ध गराउनेछ। गर्भवती, टुहुरा, दीर्घ रोगी र अपांगता भएकालाई विशेष हेरचाह गर्ने सरकारको निर्णय छ। क्वारेन्टाइनमा बस्नेहरूको खानपानको व्यवस्था स्थानीय तह र संघीय सरकारले गर्ने भएका छन्।

चामल, पीठो, दाल, नुन, चिनी, तेल १० प्रतिशत छुट दिएर बेच्न खाद्य संस्थान र साल्ट ट्रेडिङलाई सरकारको निर्देशन छ। जनउपयोगी क्षेत्र विद्युत्, दूरसञ्चार, इन्टरनेट र डाटा प्याकमा २५ प्रतिशत छुट दिने निर्णय भएको छ। निजी सेवाप्रदायकलाई पनि यस्तो सुविधा दिन आग्रह गरिएको छ। मसिक १ सय ५० युनिटसम्म खपत गर्ने गार्हस्थ्य ग्राहकलाई विद्युत् प्राधिकरणले २५ प्रतिशत छुट दिनेछ।

खनेपानी, इन्टरनेटको फागुन र चैतको शुल्क वैशाखसम्म तिरे हुने भएको छ। सरकारले बचत विद्युत्मा औद्योगिक संस्थानलाई प्रकृति हेरेर ३० देखि ५० प्रतिशतसम्म महसुल छुट दिने भएको छ। सरकारले स्वास्थ्य, शिक्षा र घरबहालका हकमा पनि महत्वपूर्ण निर्णय गरेको छ। निजी क्षेत्रका अस्पताललाई चैतसम्मको बिलमा २० प्रतिशत छुट दिन आग्रह गरिएको छ। निजी आवासीय विद्यालयलाई आवासबाहेक सबै शुल्क छुट दिन आग्रह गरिएको छ। अत्यावश्यक औषधि र उपकरण आयात गर्दा भन्सार माफी गर्ने सरकारको निर्णय छ।

सरकारले कर तिर्नुपर्ने अवधि, बैंकको ऋणको साँवाब्याज तिर्नुपर्ने अवधि तथा बिमा शुल्क तिर्नुपर्ने अवधिसमेत लम्ब्याएको छ। कोरोनाका कारण व्यवसायमा व्यवधान आएकाले आन्तरिक राजस्व विभागमार्फत फागुनको मूल्य अभिवृद्धि कर तथा माघ र फागुनको द्वैमासिक तथा दोस्रो चौमासिक अवधिको कर विवरण दाखिला गर्न वैशाख २५ सम्म तिरे हुने भएको छ। आयकर ऐनअनुसार फागुनसम्मको अग्रिम कर कट्टी (टीडीएस) र अग्रिम कर असुलीको विवरण र ती विवरणअनुसारको कर दाखिला गर्ने अवधि वैशाख २५ सम्म तिर्न सकिने व्यवस्था भएको छ। चालू आर्थिक वर्षको आयकरको दोस्रो किस्ता र कर विवरण वैशाख मसान्तसम्म बुझाए हुनेछ। करदाताले कोरोना रोकथाममा योगदान गरेको रकम करयोग्य आयमा हिसाब गरी करकट्टा गर्न पाउने भएका छन्।

नेपाल राष्ट्र बैंकमार्फत उपलब्ध हुने पुर्नकर्जा कोषलाई ६० अर्ब बनाएर कोरोनाबाट बढी प्रभावित क्षेत्रमा सहुलियत कर्जा प्रदान गरिने भएको छ। ऋणीहरूले चैतमा तिर्नुपर्ने साँवाब्याज असार मसान्तमा तिर्दा हुने व्यवस्था भएको छ। अत्यावश्यक औषधि, स्वास्थ्य सामग्री, उपकरण र दैनिक आवश्यक वस्तु आयातका लागि टेलिग्राफिक ट्रान्सफर (टीटी)मार्फत हुने भुक्तानी ३० हजार डलरबाट १ लाख डलर पुर्‍याइएको छ।

सुन दैनिक २० किलो आयात गर्न सक्ने कोटालाई १० किलोमा झारिएको छ। ५० हजार डलरमाथिको सवारी साधन आयात गर्न बन्देज र मरिच, छोकरा, सुपारी,&nbsp;मदिरा,&nbsp;केराउ&nbsp;आदिको आयात पनि प्रतिबन्ध गरिएको छ। विदेशमा रहेका विद्यार्थीलाई जीवन निर्वाहका लागि न्यूनतम रकम उपलब्ध गराउन शिक्षा मन्त्रालयको नो अब्जेक्सन लेटर (एनओसी) नचाहिने मन्त्रिपरिषद्को निर्णय छ।

बिमामा प्रिमियम बुझाउन अवस्था सामान्य भएको १५ दिनपछि बुझाउँदा जरिवाना नलाग्ने व्यवस्था गरिएको छ। सवारी साधनको नवीकरण, रुट इजाजतजस्ता शुल्क वैशाख मसान्तसम्म तिर्दा कुनै जरिवाना नलाग्ने व्यवस्था भएको छ। कम्पनी रजिस्ट्रार कार्यालय, वाणिज्य विभागलगायतमा दर्ता कम्पनी र संस्थाहरूको नवीकरण पनि वैशाखसम्म गर्दा जरिवाना नलाग्ने सरकारको निर्णय छ।

यसका अतिरिक्त सरकारले सम्पत्ति शुद्धीकरणको समीक्षा पनि २०२० मा सम्पन्न गर्ने निर्धारण भएकोमा अप्ठ्यारो परिस्थिति दृष्टिगत गर्दै एसिया प्यासिफिक ग्रुपमार्फत फाइनान्सियल एक्सन टास्क फोर्सलाई अनुरोध गर्ने मन्त्रिपरिषद्को निर्णय छ। वैदेशिक रोजगारमा जान नपाएका या फर्कनुपरेकाहरू जिल्लाका रोजगार सेवा केन्द्रमा दर्ता गराए प्रधानमन्त्री रोजगार कार्यक्रममा समेटिने भएका छन्। उखु किसानको भुक्तानी आउँदो वैशाखभित्र दिन उद्योगीलाई निर्देशन दिने निर्णय भएको छ।

चैतमा बैंक ग्यारेन्टीको म्याद समाप्त भए बैंक खुलेको एक महिनाको म्याद थप्ने व्यवस्था गरिने भएको छ। निजी क्षेत्रको मनोबल उच्च पार्न सरकारले आवश्यकताअनुसार थप निर्णय गर्दै जाने मन्त्री डा. खतिवडाले बताए। उनले वार्षिक बजेटको रकमबाट रकमान्तर, स्थानीय तह र प्रदेशको कोरोना रोकथाम र नियन्त्रण कोष, राष्ट्रिय विपद् व्यवस्थापन कोष, प्रधानमन्त्री दैवी प्रकोप उद्धार कोषबाट पनि आवश्यक खर्च परिचालन गर्ने र अन्तर्राष्ट्रिय सहयोग जुटाइने बताए।

सरकारले विश्व बैंकबाट आपत्कालीन स्वास्थ्य सहायता सहुलियतपूर्ण ऋण सहायता २ करोड ९० लाख डलर, अन्तर्राष्ट्रिय मुद्रा कोषको ७ करोड ८५ लाख एसडीआर (१३ अर्ब ९ करोड रुपैयाँ) निब्र्याजी ऋण र एसियाली विकास बैंकको ५० मिलियन डलरको सहयोग स्वीकार गरी अन्य विकास साझेदारबाट पनि सहायताका लागि पहल गर्ने भएको छ।
काठमाडौं : विश्वव्यापी महामारीको रुपमा फैलिको कोरोना (कोभिड-१९) भाइरसको संक्रमणले अर्थतन्त्रमा ठूलो क्षति पुगेको भन्दै सहुलियतको घोषणा गरेको छ।&nbsp;

नेपाल राष्ट्र बैंकका कार्यकारी निर्देशक देवकुमार ढकालले सबै बैंकलाई पत्राचार गर्दै राष्ट्र बैंकको घोषणा कार्यान्वयनका लागि अनुरोध गरेका हुन्।&nbsp;

ढकालले गरेको पत्राचार अनुसार चैतम सान्तसम्म कर्जा तिर्नुपर्ने ऋणिले असार मसान्तसम्म ऋण तिर्न सक्नेछन्।&nbsp;

‘२०७६ चैत महिनामा असुल गर्नुपर्ने मासिक &nbsp;त्रयमासिक किस्ताको (के्रेडिट कार्डसमेत) भुक्तानी २०७७ असार मसान्तसम्ममा हुने व्यवस्था मिलाउनुपर्ने छ’, राष्ट्र बैंकको पत्राचारमा भनिएको छ, ‘सो किस्ताको हकमा कुनै किसिमको थप शुल्क वा हर्जना लिन पाइने छैन। किस्ता असुल नभएको कारणले कर्जालाई तल्लो वर्गामा वर्गीकरण गर्नु पर्ने छैन।’&nbsp;

राष्ट्र बैंकले सबै इजाजतपत्र प्राप्त बैंक तथा वित्तीय संस्थालाई यस्तो पत्राचार गरेको हो। &nbsp;
काठमाडौं : विश्वव्यापी महामारीको रुपमा फैलिएको कोरोना (कोभिड–१९) भाइरसको संक्रमण नियन्त्रण र रोकथामका लागि ‘लकडाउन’पछि सकारले राहत प्याकेज घोषणाको तयारी गरेको छ।&nbsp;

राहत प्याकेजका लागि नेपाल उद्योग वाणिज्य महासंघ (एफएनसीसीआई)ले दुई करोड सहयोग गर्ने भएको छ ।&nbsp;

आइतबार प्रधानमन्त्री तथा मन्त्रिपरिषद्को कार्यालय सिंहदरबारमा एफएनसीसीआईकी अध्यक्ष भवानी राणासहितका प्रतिनिधिले नगद ५० लाखको चेक उपप्रधान तथा रक्षामन्त्री ईश्वर पोखरेललाई&nbsp;प्रदान गर्दै दुई करोड सहयोग गर्ने प्रतिवद्धता जनाएका हुन् ।&nbsp;

आइतबार साँझ बस्ने मन्त्रिपरिषद् बैठकमा राहत प्याकेजको घोषणाको तयारी भएको छ । त्यसअघि बालुवाटारमा &nbsp;निजी क्षेत्रका प्रतिनिधिसँग भएको छलफलमा एफएनसीसीआईले यस्तो प्रतिवद्धता जनाएको हो ।&nbsp;

सिंहदरबार छलफलमा अध्यक्ष &nbsp;राणासँगै शेखर गोल्छा, पशुपति मुरारका, उमेशलाल श्रेष्ठलगायतका व्यवसायी सहभागी थिए ।&nbsp;एफएनसीसीआईले ५० लाख नगद र डेढ करोड रुपैयाँ बराबरको खाद्यान्न सहयोग गर्ने अध्यक्ष राणाले जानकारी दिइन् । एक जनाको दरले पाँच किलो चामल सहयोग गर्ने प्रतिवद्धता आएको राणाले बताइन् ।&nbsp;
&nbsp;
काठमाडौं : विश्वव्यापी महामारीको रुपमा फैलिएको कोरोना (कोभिड-१९) भाइरसको संक्रमण नियन्त्रण र रोकथामका लागि ‘लकडाउन’पछि सकारले राहत प्याकेज घोषणाको तयारी गरेको छ।&nbsp;

आइतबार बस्ने मन्त्रिपरिषद् बैठकमा राहत प्याकेजको प्रस्ताव लाने तयारी भइरहेको छ। सरकारले मन्त्रिपरिषद् बैठकअघि निजी क्षेत्रका प्रतिनिधिलाई छलफलका लागि सिंहदरबारमा&nbsp;बोलाएको हो।&nbsp;

आइतबार दिउँसो छलफलका लागि निजी क्षेत्रको प्रतिनिधित्व गर्दै नेपाल उद्योग वाणिज्य महासंघी अध्यक्ष भवानी राणाको नेतृत्वमा केही उद्योगी सिंहदरबार&nbsp;पुगेका हुन्।&nbsp;

अध्यक्ष राणसँगै शेखर गोल्छा, पशुपति मुरारका, उमेशलाल श्रेष्ठलगायतका व्यवसायी सिंहदरबारमा&nbsp;छलफलमा सहभागी छन्। सरकारका प्रवक्तासमेत रहेका अर्थमन्त्री युवराज खतिवडा अनुसार सिंहदरबारमा&nbsp;छलफल जारी छ।&nbsp;


दैलेख : सरकारले कोरोना भाइरस &nbsp;(कोभिड–१९)को संक्रमण जोखिम नियन्त्रण तथा रोकथामका लागि गत मंगलबार देखिनै लकडाउन गरेको छ। कोरोना भाइरस रोकथामका लागि नेपाल सरकारले लकडाउन घोषणा गरेको आज ६ दिन पुगेको छ।&nbsp;

यतिबेला&nbsp;सहर होस् या गाउँका सबै नागरिक घरभित्र बसिरहेका छन्। यातायात, व्यापार, व्यवसाय ठप्प छ। दैलेखका विभिन्न स्थानमा ज्याला मजदुरी गरेर जीवन निर्वाह गर्ने समुदाय खाद्यान्नको अभाव झेलिरहेका छन्।

&nbsp;जिल्लामा तरकारीको अभाव भइरहेको समयमा एक किसानले भने लकडाउन अवधिभर नि:शुल्क तरकारी बाँडिरहेका छन्।&nbsp; लकडाउनले बारीमा लटरम्म फलेको तरकारी बिक्री वितरणमा समस्या भएपछि उनले बारीमै आएर नि:शुल्क रुपमा तरकारी लैजान सर्वसाधरणहरुलाई आग्रह गरेका हुन्।

दैलेख -सुर्खेत सडकखण्डको छेउमै रहेको उन्नती&nbsp;एग्रो फर्मले नि:शुल्क तरकारी बाँडेको हो। डुङ्गेश्वर गाउँपालिका–६ माथिल्लो डुङ्गेश्वर बजार नजिकै रहेको उक्त फर्मले झण्डै ८ क्वीन्टल तरकारी नि:शुल्क बाँडेको बताएको छ। फर्मका सञ्चालक देवेन्द्र गोदारले लकडाउनको समयमा उत्पादित तरकारी बजारसम्म लैजान समस्या भएको सुनाए।&nbsp;

‘कर्णाली प्रदेश सरकार र दैलेखका सबै स्थानीय तहलाई फर्ममा उत्पादित तरकारी लिएर तरकारी अभाव भएको स्थानका सर्वसाधरणहरुलाई बाँड्न पटक–पटक आग्रह गरे, तर कहिँ कतैबाट सुनुवाई भएन्,’ गोदारले भने ‘ठुलो मात्रामा फलेको तरकारी कुहिएर फाल्नुभन्दा नि:शुल्क बाड्नु नै बेस।’

मेहनत गरेर फलाएको तरकारी कुहिएर खाल्डोमा गाड्नु भन्दा नि:शुल्क वितरण गरे विपद्को समयमा नागरिकलाई राहत हुने उनको भनाई छ। उनले चार वर्ष देखि व्यावसायिक रुपमा तरकारी खेती गरिरहेका छन्। २५ रोपनी क्षेत्रफलमा तरकारी खेती गरिरहेको गोदारले जानकारी दिए।&nbsp;
&nbsp;
उदयपुर : रौतामाई गाउँपालिकाले १० लाख रुपैयाँको कोरोना प्रकोप व्यवस्थापन कोष स्थापना गरेको छ। कोभिड–१९ को सम्भावित जोखिमलाई मध्यनजर गरी कोष खडा गरिएको गाउँपालिकाका अध्यक्ष गजेन्द्रबहादुर खड्काले जानकारी दिए।&nbsp;

पालिकाले विपद् व्यवस्थापन कार्यक्रमबाट ५ लाख, जनप्रतिनिधिहरुको पाँच दिनको सुविधा, कर्मचारीहरुको एक दिनको तलव गरी १० लाखको कोष स्थापना गरिएको उनले जानकारी दिए। कोषको रकमबाट कोरोना महामारी पूर्वतयारीका कार्यक्रम सञ्चालन गरिने प्रमुख प्रशासकिय अधिकृत खम्बराज राईले बताए।&nbsp;

पालिकाले कोरोना भाइरस विरुद्धको उच्च सतर्कता अपनाउदै वडा-२ भुट्टार हेल्थपोष्टमा दुई वटा, वडा-६ रौतामा २ र वडा- ७ मुर्कुची हेल्थपोष्टमा २ वटा गरी ६ वटा क्वारेन्टाईन र वडा- ७ मा एक वटा आइसोलेसन वार्ड स्थापना गरिएको स्वास्थ्य शाखा प्रमुख रामनारायण चौधरीले जानकारी दिए।&nbsp;

उनले यसलाई थप गर्दै जाने योजना रहेको बताए। गाउँपालिकाका सबै स्वास्थ्य चौकी र आवतजावत हुने नाकामा हेल्प डेक्स स्थापना गरिएको अध्यक्ष खड्काले बताए। यसैगरी स्वास्थ्य चौकीका स्वास्थयकर्मीहरुलाई व्यक्तिगत सुरक्षा कवज पीपीई, ग्लोब, मास्क लगायताका सामग्रीहरु उपलब्ध गराईएको अध्यक्ष खड्काले बताए।&nbsp;

‘विदेशबाट आएकाहरुको खोजीका लागि प्रत्येक वडामा जनप्रतिनिधि, कर्मचारी, स्वास्थ्यकर्मी टोली परिचालन गरेका छौ, अध्यक्ष खड्काले भने, ‘विशेषगरी विदेशबाट आएकाहरुको निगरानी र नाकामा कडाई गरेका छौ।' गाउँपालिकाका प्रमुख प्रशासकीय अधिकृत खम्बराज राईले गाउँपालिकाले विदेशबाट आएका व्यक्तिहरुको नामवली अध्यावधि गर्ने काम गरिरहेको र स्वास्थ्य सचेतना जगाउने काम गरिरहेको बताए।

गाउँपालिकाभित्र सञ्चालनमा रहेका चार वटा एम्बुलेन्सहरुलाई तयारी अवस्थामा राखिएको प्रमुख प्रशासकिय अधिकृत राईले जानकारी दिए। एम्बुलेन्समा कोरोना भाइरस संक्रमित वा शंकास्पद मानिस भेटिएमा निःशुल्क एम्बुलेन्स सेवा प्रदान गर्ने गरी पालिकाले निर्णय गरेको छ।
&nbsp;&nbsp;
काठमाडौं : राष्ट्र बैंकले केही दिनमै ब्याजदर कटौती र थप तरलता प्रवाह हुने गरी मौद्रिक प्रवर्द्धनात्मक कार्यक्रम (स्टिमुलस) घोषणा गर्नसक्ने अधिकारीले बताएका छन्। कोरोना भाइसर संक्रमणपछि विश्वभर ब्याजदर कटौती गरेर लगानी तथा उपभोगलाई प्रोत्साहित गर्ने नीति अघि सारिएसँगै नेपालमा पनि सरकार र केन्द्रीय बैंकलाई त्यस्तैखाले मौद्रिक राहत दिन दबाब परेको छ।

भारतीय केन्द्रीय बैंकले नीतिगत ब्याजदर हालसम्मकै न्यून स्तरमा झारेको छ। शुक्रबारमात्रै रिपो दर थप ७५ आधारविन्दु घटाएर रिजर्भ बैंक अफ इन्डियाले ४.४ प्रतिशत कायम गरेको छ। गत वर्षको फेब्रुअरीमा ६.२५ प्रतिशत भएको रिपो दर त्यसयता चार पटक घटाइसकेको छ। यससँगै बैंक तथा वित्तीय संस्थाले भुक्तानी व्यवस्थाका लागि राख्नुपर्ने अनिवार्य नगद मौज्दात अनुपात पनि १ प्रतिशतविन्दु (१०० आधारविन्दु) घटाएर ३ प्रतिशतमा झारेको छ। यसबाट करिब ३४ खर्ब ७० अर्ब भारु तरलता बजारमा प्रवाह हुने अनुमान छ।

यसअघि अमेरिकाले सन् २००८ पछिकै फराकिलो दरमा ब्याजदर घटाएको थियो। युरोपेली बैंक, ब्रिटेनलगायत पश्चिमा मुलुकले नीतिगत ब्याजदर कटौती गरिसकेका छन्। चीनले पनि करिब ८० खर्ब रुपैयाँ बराबरको तरलता बजारमा प्रवाह हुनेगरी गत साता नै निर्णय गरिसकेको छ। त्यहाँ पनि ब्याजदर कटौतीबारे छलफल भइरहेको अन्तर्राष्ट्रिय सञ्चारसंस्थाले लेखेका छन्।

‘हामीले मौद्रिक नीतिको अर्धवार्षिक समीक्षामा केही सहुलियत दिने घोषणा गरिसकेका छौं’, नेपाल राष्ट्र बैंकका प्रवक्ता डा. गुणाकर भट्ट भन्छन्, ‘अन्तर्राष्ट्रिय बजारमा अपनाइएका विधि नेपालमा पनि लागू हुनुपर्छ भन्ने माग स्वभाविक रूपमा उठ्छ।’ उनले अहिले नै कस्तो नीति लिइन्छ भन्ने निश्चित नभइसकेको बताए। तर, ठूलो प्रकोपबाट गुज्रनुपरेको अवस्थामा अर्थतन्त्रलाई त्राण दिन केही ‘स्टिमुलस’ कार्यक्रम ल्याउनु आवश्यक भएको उनले बताए।

राष्ट्र बैंकले मौद्रिक नीतिको अर्धवार्षिक समीक्षामा बैंकबाट ऋण लिएर चलेका व्यवसायीलाई केही महिनापछिमात्रै किस्ता वा ब्याज तिर्नसक्ने सुविधा दिने घोषणा गरेको थियो। त्यस्तै केही व्यवसायमा बैंकले लगानी गरेको कर्जालाई नयाँ ऋणमा रुपान्तरण गर्ने सुविधा दिने भनिएको थियो। हालसम्म यो व्यवस्था कार्यान्वयनमा आएको छैन। राष्ट्र बैंकले केही दिनमा यी सुविधाको कार्यान्वयनसँगै थप मौद्रिक खुकुलोपनाका योजना घोषणा गर्नसक्ने संकेत डा. भट्टले पनि गरेका छन्।

अहिलेभन्दा बढी पैसा बजारमा सजिलै जानसकोस् भनेर केन्द्रीय बैंकले नीतिगत बाटोलाई मौद्रिक खुकुलोपना भनिन्छ। यसको मुख्य उपाय भनेको ब्याजदर कटौती गर्ने हो। बैंकहरूलाई राष्ट्र बैंकले मौज्दातमा कम पैसा राख, कम ब्याजमा ऋण लिग, थोरै धितोमा कर्जा देउ, भन्नेजस्ता सुविधा दिनसक्छ। यस्ता सुविधाले बजारमा तुलनात्मक रूपले सजिलै पैसा प्रवाह हुन्छ। बजारमा बढी पैसा प्रवाह भयो भने रोजगारी र उपभोग बढ्छ, त्यसकै कारण उत्पादन पनि बढ्छ भन्ने मान्यता छ। जसले थलिएको अर्थतन्त्रलाई पुनर्जाग्रित गराउन सघाउँछ।
धनकुटा : कोरोना भाइरसको सन्त्रास नियन्त्रण गर्न लकडाउनले जिल्लाका उद्योग, व्यापार व्यवसाय बन्द भएर थलिएको भन्दै धनकुटा उद्योग वाणिज्य संघले लकडाउन अवधिभरको बैंकको ब्याज र घर भाडा मिनाहा गर्न सार्वजनिक अपिल गरेको छ।

बुधबार धनकुटा उद्योग वाणिज्य संघका अध्यक्ष विजय सन्तोषी राई र वरिष्ठ उपाध्यक्ष मनकुमारी तितुङ (तारा)ले संयुक्त रूपमा विज्ञप्ती जारी गर्दै लकडाउनका कारण उद्योग धन्दा, व्यापार व्यवसाय धरासायी बन्दै गएकाले बैंकको व्याज र घर भाडा मिनाहा गरी सहयोग गर्न अपिल गरेको हो।

लकडाउनका कारण धनकुटा सदरमुकामलगायत अन्य बजार पूर्णरूपमा ठप्प छ।
&nbsp;
वासिंटन :&nbsp;अन्तर्राष्ट्रिय मुद्रा कोषकी प्रमुख क्रिस्टलिना जर्जिएभाले कोरोना महामारीले विश्व अर्थतन्त्रमा गिरावट आएको बताएकी छन् ।

जसले गर्दा विकासोन्मुख राष्ट्रका लागि ठूलो रकम आवस्यक पर्ने उनको भनाइ छ । ‘प्रष्ट के छ भने, हामी आर्थिक मन्दीमा प्रवेश गरेका छौँ । जुन २००९ को विश्व आर्थिक संकट भन्दा पनि खराब हुनेछ,’ जर्जिएभाले भनिन् ।

हालैको पत्रकार सम्मेलनमा उनले यस्तो प्रतिक्रिया दिएकी हुन् । जर्जिएभाका अनुसार न्युन आय भएका ८० भन्दा धेरै देशले अन्तर्राष्ट्रिय मुद्रा कोषसँग आपतकालिन सहायताको लागि आग्रह गरिसकेका छन् ।

उनले अमेरिकाले छुट्याएको २ दशमलब २ ट्रिलियन अमेरिकी डलरको आर्थिक प्याकेजको पनि खुलेर प्रशंसा गरिन् । अचानक खस्केको आर्थिक गतिविधिविरुद्ध विश्वकै ठूलो अर्थतन्त्र भएको देशको सहयोग आवस्यक भएको पनि उनले बताइन् ।

न्युन आय भएका देशहरुको सम्भावित अवस्थाबारे पनि उनले चिन्ता व्यक्त गरेकी थिइन् । कोभिड १९ महामारीले उत्पन्न अवस्थापछि मुद्रा कोषले तत्कालका लागि गरिब र जोखिमको अवस्थामा रहेका देशलाई लक्षित गर्दै केही आपतकालिन राहतका कार्यक्रम अपनाएको बताइन् ।

महामारीविरुद्ध मुद्रा कोषले सहयोग संकलनको अभ्यास समेत गरेको छ । जसले गर्दा हालको महामारीमा १ बिलियन डलर सहयोग गर्नसक्छ । जर्जिएभाले कोष बढाउन आर्थिक रुपमा समृद्ध देशलाई आह्वान समेत गरेकी छन् ।
